                                                    30. møde
                                   Onsdag den 6. december 2023 kl. 13.00


                                                     Dagsorden

1) Besvarelse af oversendte spørgsmål til ministrene (spørgetid).
(Se nedenfor).

2) 1. behandling af beslutningsforslag nr. B 33:
Forslag til folketingsbeslutning om, at Danmark udtræder af Europarådets konvention af 6.
november 1997 om statsborgerret (statsborgerretskonventionen).
Af Mikkel Bjørn (DF) m.fl.
(Fremsættelse 07.11.2023).

3) 1. behandling af beslutningsforslag nr. B 35:
Forslag til folketingsbeslutning om at ophæve alle regler begrundet i særhensyn til islam.
Af Pia Kjærsgaard (DF) m.fl.
(Fremsættelse 07.11.2023).



1) Til udenrigsministeren af:
Trine Pertou Mach (EL)
Mener ministeren, at det vil være et egnet sanktionsinstrument i fordømmelsen af de
folkeretsstridige bosættelser på Vestbredden, at Danmark – på linje med hvad USA’s præsident
Joe Biden har bebudet – udsteder indrejseforbud til ekstremistiske israelske bosættere, der har
begået vold mod civile palæstinensere, og er ministeren enig med spørgeren i, at spørgsmål om
internationale sanktioner for brud på folkeretten henhører under udenrigsministerens og ikke
under udlændinge- og integrationsministerens ressortområde?
(Spm. nr. S 292, skr. begr.).

2) Til udenrigsministeren af:
Trine Pertou Mach (EL)
Hvad vil regeringen gøre for at sikre en efterforskning af mulige krigsforbrydelser begået af
Israel i Gaza set i lyset af Danmarks i øvrigt prisværdige indsats for at sikre efterforskning af
krigsforbrydelser begået under krigen i Ukraine?
(Spm. nr. S 294).

3) Til finansministeren af:
Pelle Dragsted (EL)
Mener ministeren, at det er ansvarlig velfærdspolitik, SVM-regeringen står for, når sygehuse i
Region Nord aktuelt er nødsaget til at nedlægge 229 stillinger som konsekvens af en
underfinansieret økonomiaftale fra maj måned og en netop indgået finanslovsaftale, der ikke
imødekommer de massive udfordringer, sundhedsvæsenet står i, bl.a. med personalemangel,
samtidig med at regeringen i stedet har valgt at prioritere skattelettelser til de danskere, der i
forvejen har så rigeligt?
(Spm. nr. S 290, skr. begr.).

4) Til indenrigs- og sundhedsministeren af:
Nick Zimmermann (DF)
Hvad mener ministeren om, at Region Midtjylland gennemfører et luksusophold på Kolding
Fjord Hotel – det bedste hotel på egnen – lige efter man har meddelt ansættelsesstop i regionen
og der bliver udrullet besparelser, som går ud over patienter, pårørende og personale?
(Spm. nr. S 289, skr. begr.).

5) Til kulturministeren af:
Mikkel Bjørn (DF)Mener ministeren, at det er acceptabelt, at DR ukritisk videreformidler Eva Ersbølls grove og
fuldstændig grundløse beskyldninger mod spørgeren om, at spørgeren overtræder
forvaltningsretten, forvaltningsloven og GDPR-reglerne og desuden undergraver
retsstatsprincipperne, ved at spørgeren interesserer sig for Indfødsretsudvalgets lovarbejde, når
enhver ved, at disse love og regler ikke finder anvendelse i forbindelse med Folketingets arbejde?
(Spm. nr. S 241, skr. begr. (omtrykt)).

6) Til miljøministeren af:
Søren Egge Rasmussen (EL)
Er ministeren enig i, at Danmark som minimum skal bidrage med at nå målsætningerne i EU’s
Biodiversitetsstrategi, hvorefter 30 pct. land- og havområder beskyttes i 2030, hvoraf 10 pct. skal
være strengt beskyttet, og at EU’s målsætninger skal opfyldes hurtigst muligt i Danmark?
(Spm. nr. S 297, skr. begr.).

7) Til miljøministeren af:
Søren Egge Rasmussen (EL)
Er ministeren enig med Biodiversitetsrådet og professor Stig Markager i, at landbrugsarealet skal
reduceres med 600.000 ha for at sikre vandmiljøet og genopretning af biodiversitet?
(Spm. nr. S 300).

8) Til børne- og undervisningsministeren af:
Lotte Rod (RV)
Hvad er ministerens holdning til, at regeringen ikke har gjort noget for at forbedre kvaliteten i
dagtilbud, siden undersøgelsen udarbejdet af Danmarks Evalueringsinstitut og Det Nationale
Forsknings- og Analyseinstitut for Velfærd viste, at kun en ud af ti vuggestuer har god kvalitet?
(Spm. nr. S 296, skr. begr.).

9) Til udlændinge- og integrationsministeren af:
Mette Thiesen (DF)
Finder ministeren det acceptabelt, at mere end hver fjerde indvandrer i lovforslaget om
meddelelse af indfødsret, 776 af 2.769, dvs. 430 bipersoner, 211 med dispensation og 135
statsløse født i Danmark, ikke opfylder de såkaldte strenge betingelser for opnåelse af indfødsret,
og vil ministeren arbejde for, at opfyldelse af samtlige betingelser skal være det absolutte
udgangspunkt for opnåelse af dansk indfødsret?
(Spm. nr. S 281 (omtrykt). Medspørger: Mikkel Bjørn (DF)).

10) Til udlændinge- og integrationsministeren af:
Rosa Lund (EL)
Hvordan vil ministeren sikre, at Sabaahs vigtige arbejde med minoritetsetniske lgbt+-personer
fortsat vil blive løftet, når der ikke afsættes tilstrækkelige midler til Sabaah på den nye finanslov?
(Spm. nr. S 284).

11) Til ministeren for fødevarer, landbrug og fiskeri af:
Carsten Bach (LA)
Synes ministeren, at det ville være rimeligt, at man tilbød minkavlerne samme rente for deres
erstatning, som staten kræver af de landmænd, man mener er blevet overkompenseret for
udtagning af lavbundsjorder?
(Spm. nr. S 285).

12) Til uddannelses- og forskningsministeren af:
Katrine Robsøe (RV)
Hvilke overvejelser gør ministeren sig om, at regeringens afkortning af uddannelserne og su'en
kan øge præstationspresset og nulfejlskulturen blandt fremtidens studerende?
(Spm. nr. S 293).

13) Til uddannelses- og forskningsministeren af:
Katrine Robsøe (RV)
Hvordan forholder ministeren sig til, at de su-besparelser, der fremgår af regeringsgrundlaget,
især vil ramme helt almindelige studieskiftere og gøre det dyrere for fremtidens unge at vælge
om?(Spm. nr. S 295).

14) Til uddannelses- og forskningsministeren af:
Lotte Rod (RV)
Hvad er ministerens holdning til, at regeringen ikke har gjort noget for at uddanne flere
pædagoger eller lave en ny pædagoguddannelse, siden undersøgelsen udarbejdet af Danmarks
Evalueringsinstitut og Det Nationale Forsknings- og Analyseinstitut for Velfærd viste, at kun en
ud af ti vuggestuer har god kvalitet?
(Spm. nr. S 298, skr. begr.).




                                                                                                              Kl. 13:00
Formanden (Søren Gade):
Mødet er åbnet.



Det første punkt på dagsordenen er:
1) Besvarelse af oversendte spørgsmål til ministrene (spørgetid).
                                                                                                              Kl. 13:00

Formanden (Søren Gade):
Det første spørgsmål går til udenrigsministeren, som vi byder velkommen, og det bliver stillet af
fru Trine Pertou Mach fra Enhedslisten.
                                                                                                              Kl. 13:00

Spm. nr. S 292
1) Til udenrigsministeren af:
Trine Pertou Mach (EL):
Mener ministeren, at det vil være et egnet sanktionsinstrument i fordømmelsen af de
folkeretsstridige bosættelser på Vestbredden, at Danmark – på linje med hvad USA’s præsident
Joe Biden har bebudet – udsteder indrejseforbud til ekstremistiske israelske bosættere, der har
begået vold mod civile palæstinensere, og er ministeren enig med spørgeren i, at spørgsmål om
internationale sanktioner for brud på folkeretten henhører under udenrigsministerens og ikke
under udlændinge- og integrationsministerens ressortområde?


Skriftlig begrundelse

Der henvises til artiklen »U.S. Prepared to Issue Visa Bans on Israeli »xtremists« Attacking
Palestinians in West Bank, Biden Says« (oversat fra engelsk: »USA er klar til at udstede
visumforbud til israelske »ekstremister«, der angriber palæstinensere på Vestbredden, siger
Biden«) på haaretz.com den 18. november 2003 og til ministerens skriftlige svar på spørgsmål nr.
S 246, hvor ministeren henviser til, at spørgsmål om indrejse i Danmark hører under udlændinge-
og integrationsministerens ressortområde.

Formanden (Søren Gade):
Værsgo.
                                                                                                              Kl. 13:00

Trine Pertou Mach (EL):
Tak. Og tak for at møde op i salen endnu en gang. Spørgsmålet lyder: Mener ministeren, at det vil
være et egnet sanktionsinstrument i fordømmelsen af de folkeretsstridige bosættelser på
Vestbredden, at Danmark – på linje med hvad USA’s præsident Joe Biden har bebudet – udsteder
indrejseforbud til ekstremistiske israelske bosættere, der har begået vold mod civile
palæstinensere, og er ministeren enig med spørgeren i, at spørgsmål om internationale sanktioner
for brud på folkeretten henhører under udenrigsministerens og ikke under udlændinge- og
integrationsministerens ressortområde?                                                                                                                Kl. 13:00

Formanden (Søren Gade):
Udenrigsministeren.
                                                                                                                Kl. 13:00

Udenrigsministeren (Lars Løkke Rasmussen):
Tak for det. Jeg vil gerne starte med at understrege, at situationen på Vestbredden er dybt
bekymrende, og det har vi også haft lejlighed til at udveksle synspunkter om tidligere.
   I løbet af de seneste uger er spændingerne på Vestbredden eskaleret. Siden den 7. oktober er
over 240 palæstinensere blevet slået ihjel, og antallet af angreb begået af bosættere mod
palæstinensere har været rekordhøjt. Danmarks holdning er ganske klar: Bosættelserne er
ulovlige under folkeretten. De udgør en væsentlig barriere for fred, og der er intet – som i intet –
der kan retfærdiggøre bosætternes vold mod civile palæstinensere. Og derfor tager jeg skarpt
afstand fra disse voldelige handlinger, som terroriserer de palæstinensiske samfund. Det kan i
øvrigt også bidrage til at eskalere en i forvejen uhyre anspændt konflikt.
   Israel har som besættelsesmagt et ansvar for at beskytte den palæstinensiske befolkning og
sikre, at de ansvarlige bliver stillet til ansvar. Udbredt straffrihed på området her er desværre med
til at underminere forsøg på at deeskalere situationen på Vestbredden.
   De her holdninger har Danmark ved flere lejligheder rejst over for Israel, både bilateralt og
sammen med EU.
   Så til spørgsmålet. Altså, vi fører som udgangspunkt vores sanktionspolitik gennem FN og EU.
Fælles sanktioner vil også blive koordineret i EU-regi. Det skyldes dels ønsket om at stå sammen
om brug af sanktionsinstrumentet og koordinere vigtige udenrigspolitiske spørgsmål med EU-
kredsen, dels at tiltag vil være mere effektive, hvis hele EU står bag.
   Jeg har noteret mig, at den amerikanske udenrigsminister, Blinken, i går annoncerede, at USA
vil indføre nye visumrestriktioner for individer, der er involveret i aktiviteter, som bidrager til at
underminere fred, sikkerhed og stabilitet på Vestbredden. Det er ikke noget, der endnu har været
drøftet i EU-kredsen, men det er naturligvis noget, som jeg gerne vil være med til at drøfte i EU-
regi. Og fælles tiltag på området her bør tages inden for den EU-ramme, som er den relevante,
frem for enegang i de enkelte medlemslande. Det er i øvrigt min tilgang generelt til hele det her
spørgsmål om Israel-Palæstina.
   Jeg er enig med spørgeren i, at spørgsmål om internationale sanktioner for brud på folkeretten
henhører under mit ressort. Spørgsmål om indrejse i Danmark hører dog under udlændinge- og
integrationsministerens ressort. Det er også nævnt i besvarelsen af spørgsmål nr. 246. Og derfor
skal spørgsmål om eventuelle visumrestriktioner selvfølgelig koordineres tæt. Tak.
                                                                                                                Kl. 13:03

Formanden (Søren Gade):
Spørgeren.
                                                                                                                Kl. 13:03

Trine Pertou Mach (EL):
Tak for det. Som ministeren selv er inde på, er der ikke nogen tvivl om, hvorfor det her er et
relevant tiltag. Netop som ministeren siger, er situationen på Vestbredden blevet ganske alvorligt
forværret siden den 7. oktober, hvor Hamas begik sit terrorangreb. Det er både besættelsesstyrker
og svært bevæbnede bosættere, som har øget deres aggressioner og overgreb på palæstinensere på
Vestbredden. Der er daglige razziaer, veje bliver afspærret osv., og faktisk er dødstallet for
palæstinensere på Vestbredden siden den 7. oktober og alene frem til den 24. november lige så
højt, for ikke at sige højere, end det samlet set var i hele 2022, som er i øvrigt angives som det
værste år siden 2006. På den måde er der al mulig grund til at se relevansen i det her.
   Når vi så tager spørgsmålet op som et sanktionsspørgsmål og derfor noget, der i vores øjne
henhører under udenrigsministerens ressort, er det jo netop, fordi vi fra dansk side har været
meget aktive i hele sanktionspakketilgangen i EU-regi i forhold til Rusland. Siden jeg stillede
spørgsmålet til ministeren om den amerikanske tilgang, er det jo blevet endnu mere aktuelt, idet
det er gået fra at være en idé til at være en politik. Som ministeren også er inde på, har den
amerikanske administration i nat dansk tid besluttet, at der skal nægtes indrejse. Så kan man sige,
at indrejsespørgsmålet ressortmæssigt ligger i et andet ministerium end udenrigsministerens, men
ikke desto mindre kan det være en del af en sanktionspakke.   Jeg anerkender fuldt ud behovet for at gøre det her i EU-kredsen, så mit spørgsmål vil måske
mere præcist være: Vil den danske regering løfte det her konkrete spørgsmål om indrejseforbud,
men også det bredere spørgsmål om sanktioner over for staten Israel, ind i EU-kredsen?
                                                                                                                 Kl. 13:05

Formanden (Søren Gade):
Udenrigsministeren.
                                                                                                                 Kl. 13:05

Udenrigsministeren (Lars Løkke Rasmussen):
Altså, først og fremmest synes jeg, det er så uendelig vigtigt, at vi har en fælles EU-position. Jeg
vil gerne lige bare bruge et kort øjeblik på det, for der er mange, der siger: Hvis vi ikke kan blive
enige om noget, skulle vi så ikke bare lade være med at blive enige, og så kører hvert land
ligesom sin egen Israel-Palæstina-politik? Det tror jeg vil underminere Europas mulighed for at
søge indflydelse, og det gælder sådan set både i forhold til de lande, der går og leger med
overvejelser om, om man lige nu og her ud af ingenting skulle anerkende staten Palæstina, selv
om den jo for så vidt ikke er en realitet, men en vision, og i forhold til de lande, der eventuelt
kunne sige: Skal vi ikke indføre nogle restriktioner eller sanktioner over for Israel?
   Jeg tror, vi har brug for at gøre de her ting sammen, og at vi er nødt til at gøre det holistisk.
Det er også derfor, jeg var meget omhyggelig, da jeg sagde, at jeg gerne vil være med til at drøfte
de her spørgsmål i EU-kredsen.
                                                                                                                 Kl. 13:05

Formanden (Søren Gade):
Spørgeren.
                                                                                                                 Kl. 13:05

Trine Pertou Mach (EL):
Jeg er overhovedet ikke uenig med udenrigsministeren i, at der er massivt brug for, at man også
koordinerer det her i EU-regi, og jeg anerkender også fuldt ud, at det, EU-kredsen kan blive enige
om, kan være stærkere. Det forudsætter naturligvis, at der er nogen, som sætter barren højt, så
den position, som EU samlet set får, flytter noget i forhold til der, hvor virkeligheden er. Der er
det jo ikke nogen hemmelighed, at vi i Enhedslisten mener, at Danmark og EU-kredsen i høj grad
har ført dobbeltstandarder. Så helt konkret vil jeg høre: Vil ministeren aktivt løfte det her ind i
EU-kredsen for at starte sanktionspakker over for staten Israel i EU-regi?
                                                                                                                 Kl. 13:06

Formanden (Søren Gade):
Udenrigsministeren.
                                                                                                                 Kl. 13:06

Udenrigsministeren (Lars Løkke Rasmussen):
Helt konkret vil ministeren, eller vil jeg – jeg hader at omtale mig selv i tredje person ental, det er
jo helt vanvittigt – meget gerne være med til at bidrage til, at vi får en drøftelse af de her
spørgsmål i EU-kredsen. Men det kan man ikke oversætte til, at jeg så kommer her og foreslår, at
vi lige gør det her. For det kommer jo an på, i hvilken kontekst og ramme det sker. Hvad er det i
øvrigt for et sanktionsregime, vi har i forhold til ledende figurer i Hamas-bevægelsen? Er det
robust nok? Hvad ville det være for et signal, vi sendte, hvis man nu sagde, at nu laver vi sådan
nogle sanktioner i forhold til nogle bosættere på Vestbredden, samtidig med at vi er tavse i
forhold til et sanktionsregime over for til Hamas? Så man må sige, at der florerer mange idéer for
nærværende, og det er jo alt sammen også aktualiseret af, at hele den her konflikt, alle konflikters
konflikt, på ny står højt på den politiske dagsorden, og det skal vi læne os ind i med balance.
                                                                                                                 Kl. 13:07

Formanden (Søren Gade):
Spørgeren med et afsluttende spørgsmål.
                                                                                                                 Kl. 13:07

Trine Pertou Mach (EL):
Tak. Landets statsminister har på et tidspunkt i sommer udtalt, at i hendes øjne må der ikke
komme et A4-ark ind mellem Europa og USA, når det gælder udenrigspolitiske og
sikkerhedspolitiske spørgsmål. Vil det også være tilfældet her, og vil det så på den måde kunnevære noget, hvor man kunne løfte, hvad USA lige nu gør, ind i en europæisk kontekst for også at
sørge for, at der på det punkt ikke er et A4-ark, der kan mases ind? Det er det ene spørgsmål.
   Det andet spørgsmål handler om, at naturligvis skal sanktioner også gælde Hamas. Det giver
sig selv. Det er der nok ikke nogen tvivl om at alle kan blive enige om. Det store spørgsmål er:
Hvad kan man blive enige om, når det gælder sanktioner over for staten Israel?
                                                                                                                Kl. 13:08

Formanden (Søren Gade):
Udenrigsministeren.
                                                                                                                Kl. 13:08

Udenrigsministeren (Lars Løkke Rasmussen):
Jeg er ikke lige bekendt med den helt konkrete reference til statsministeren og det der A4-ark. Det
kommer nok også lidt an på, hvad vej man vender det der ark, altså om det er på højkant eller på
langs, eller hvad det er. Vi fører vores egen udenrigspolitik, og det gør vi med stor bevidsthed om,
hvem vores tætteste allierede er, og vi lægger rigtig meget vægt på at føre den koordineret i EU.
   En blind kan jo se – undskyld udtrykket – at det stritter lidt i EU. Jeg tror, at det, der må være
vores bidrag, er at læne os ind i det, med henblik på at vi får udviklet en fælles EU-politik i
forhold til Israel og Palæstina, som på et enormt forfærdeligt bagtæppe ville kunne bidrage til, at
en sag, der internationalt har været forsømt i et årti eller to, kunne få noget ny fremdrift. Der skal
de her spørgsmål om, hvordan man adresserer bosættervolden, som er en reel problemstilling på
Vestbredden, selvfølgelig også med ind på bordet.
                                                                                                                Kl. 13:09

Formanden (Søren Gade):
Tak for det. Det afslutter spørgsmålet.
   Det næste spørgsmål er ligeledes til udenrigsministeren og bliver ligeledes stillet af fru Trine
Pertou Mach fra Enhedslisten.
                                                                                                                Kl. 13:09

Spm. nr. S 294
2) Til udenrigsministeren af:
Trine Pertou Mach (EL):
Hvad vil regeringen gøre for at sikre en efterforskning af mulige krigsforbrydelser begået af
Israel i Gaza set i lyset af Danmarks i øvrigt prisværdige indsats for at sikre efterforskning af
krigsforbrydelser begået under krigen i Ukraine?

Formanden (Søren Gade):
Værsgo.
                                                                                                                Kl. 13:09

Trine Pertou Mach (EL):
Tak. Næste spørgsmål lyder: Hvad vil regeringen gøre for at sikre en efterforskning af mulige
krigsforbrydelser begået af Israel i Gaza set i lyset af Danmarks i øvrigt prisværdige indsats for at
sikre efterforskning af krigsforbrydelser begået under krigen i Ukraine?
                                                                                                                Kl. 13:09

Formanden (Søren Gade):
Udenrigsministeren.
                                                                                                                Kl. 13:09

Udenrigsministeren (Lars Løkke Rasmussen):
Det korte svar er i virkeligheden: ved at støtte ICC, altså Den Internationale Straffedomstol. For
der verserer allerede en undersøgelse ved ICC af eventuelle forbrydelser, der er begået på
palæstinensisk territorium af Israel og af Hamas i Israel. Det er en undersøgelse, som omfatter
begge sider af den her sag, altså også de her terrorforbrydelser begået af Hamas: gidseltagning
m.v.Under sit besøg i Israel i weekenden, den 3. december, advarede ICC's chefanklager, Karim

Khan, bl.a. om, at hindring af nødhjælp til Gaza og angreb på hospitaler efter omstændighederne
kan udgøre en krigsforbrydelse. Chefanklageren tilkendegav, at Israel skal kunne vise, at angreb,
som medfører civile tab, er udført i overensstemmelse med den humanitære folkeret, herunderprincipperne om distinktion, forsigtighed og proportionalitet. Khan har også tilkendegivet, at
Hamas' vilkårlige affyringer af missiler ind i Israel kan udgøre en krigsforbrydelse, og at Hamas'
uhyrlige handlinger den 7. oktober udgør nogle af de mest alvorlige internationale forbrydelser og
retsforfølges af ICC.
   Vi støtter ICC. Det er en uafhængig international domstol, som yder et vigtigt bidrag til
bekæmpelse af straffrihed for krigsforbrydelser. Vi yder et årligt økonomisk bidrag til ICC, og vi
planlægger derudover at støtte ICC med et ekstraordinært økonomisk bidrag i indeværende år. Så
det er via den støtte til ICC, at vi forsøger at opfylde det formål, der spørges ind til. ICC
indsamler i øjeblikket information til brug for den videre efterforskning af situationen, og vi
ønsker ikke at foregribe denne efterforskning, men afventer dens resultater og har sådan set ret
stor tillid til ICC.
                                                                                                                  Kl. 13:11

Formanden (Søren Gade):
Spørgeren.
                                                                                                                  Kl. 13:11

Trine Pertou Mach (EL):
I virkeligheden tror jeg, at jeg glæder mig over det svar, udenrigsministeren kommer med. Hvis
jeg forstår det ret, og der kan ministeren så rette mig, hvis ikke jeg gør det, så siger
udenrigsministeren her, at Danmark aktivt arbejder for, at ICC også skal efterforske mulige
krigsforbrydelser på begge sider siden 7. oktober, herunder at Danmark aktivt vil støtte det med
finansiering, så ICC kan efterleve det formål og den hensigtserklæring. Så hvis det er det, som jeg
skal forstå ministeren siger, så ville det være et utrolig positivt nyt tiltag fra regeringens side. Det
er det netop, fordi krigsforbrydelser jo er krigsforbrydelser, og behovet for efterforskning af
noget, der kunne være mulige krigsforbrydelser, er lige så stort her, som det er i mange andre
konflikter i verden, herunder Ruslands aggressionskrig i Ukraine.
   Det, som har været årsagen til, at jeg stiller spørgsmålet, er jo, at det har været lidt svært at
finde ud af, om man fra dansk side anerkendte alle de mange røster, der siger, at der faktisk kan
være tale om krigsforbrydelser fra Israels side i Gaza siden 7. oktober, og at der er et akut behov
for, at ICC også får yderligere ressourcer til at kunne efterforske dem. Så én ting er den politiske
hensigtserklæring, men det er jo noget andet at følge ord op med handling. Så spørgsmålet er: Er
det det, jeg hører? Er det en ny politik?
                                                                                                                  Kl. 13:12

Formanden (Søren Gade):
Udenrigsministeren.
                                                                                                                  Kl. 13:12

Udenrigsministeren (Lars Løkke Rasmussen):
Jeg ved ikke, om det er en ny politik. Altså, det kan man så vælge at opfatte det som. For mig er
der ikke noget nyt i, at vi har Den Internationale Straffedomstol for at påse, at der ikke opstår
straffrihed i forhold til forbrydelser om overgreb på folkeretten, og det er ikke min opgave som
politiker at prioritere det, men at sørge for at understøtte den her instans. Det er derfor, at vi
støtter det og også har gjort det ekstraordinært i år ved at sekundere to nationale eksperter. Det er
ikke sådan, at vores støtte er øremærket, men det er klart, at jeg har noteret mig, hvad
chefanklageren har sagt, og hvis det ligesom stødte mig, ville det jo ikke være den rette tid til at
skrue op for vores støtte til ICC. Man må drage den konklusion, man gerne vil, af det, jeg siger,
men det fører det sted hen, at selvfølgelig er det vigtigt, at vi har et internationalt organ, der kan
efterse, at der ikke sker overgreb på folkeretten, uanset hvem der begår det.
                                                                                                                  Kl. 13:14

Formanden (Søren Gade):
Spørgeren.
                                                                                                                  Kl. 13:14

Trine Pertou Mach (EL):
Tak. Men så vil jeg egentlig give ministeren chancen for at svare på, hvorvidt man i forhold til de
ekstra ressourcer, man giver til ICC, fra dansk side er villig til at øremærke, så at sige, de penge
til præcis den efterforskning, vi taler om her.   Der er jo ikke nogen tvivl om, at det er meget vigtigt med de signaler, som verdenssamfundet
sender til Israel i øjeblikket, herunder ønsket om, at der også efterforskes for krigsforbrydelser fra
Israels side i Gaza siden den 7. oktober. Og den slags initiativer, som vi støtter i Ukraine, er jo
noget af det, der gør, at man som dansker kan ranke ryggen og sige: Vi står på mål for de
grundprincipper, som vi håndhæver, og vi gør også noget for at handle derefter.
   Er det det, ministeren er villig til også at gøre i forhold til Israels mulige krigsforbrydelser i
Gaza?
                                                                                                                  Kl. 13:14

Formanden (Søren Gade):
Udenrigsministeren.
                                                                                                                  Kl. 13:14

Udenrigsministeren (Lars Løkke Rasmussen):
Altså, mig bekendt – og det er så med det forbehold, at der kan være noget, jeg har overset – er
det ikke sådan, at man kan øremærke bidrag til ICC med henblik på bestemte forundersøgelser.
Det er mig bekendt ikke en mulighed. Og det er i hvert fald ikke noget, vi har tradition for.
   Altså, vi støtter ICC, og der er en række gode grunde til at støtte ICC også ekstraordinært, og
én god grund er bl.a. alt det, vi ser i Ukraine, og det er også baggrunden for, at vi har sekunderede
folk her. En anden grund er jo det, jeg har refereret til, altså at chefanklageren under sit besøg i
Israel har meddelt, at man indleder de her undersøgelser, og det kræver selvfølgelig, at man har
kapacitet til det. Det noterer vi os, og vi vil gerne understøtte, at ICC, som er det rigtige sted at
træffe den afgørelse, får ressourcer til at kunne løfte den arbejdsopgave.
                                                                                                                  Kl. 13:15

Formanden (Søren Gade):
Spørgeren for et afsluttende spørgsmål.
                                                                                                                  Kl. 13:15

Trine Pertou Mach (EL):
Jeg tror, det er rigtigt, at der ikke findes den der tekniske mulighed for at øremærke. Ikke desto
mindre kan man jo sende et meget klart signal, både til ICC, men jo også til omverdenen og
Israel, om, at man fra dansk side tager tingene dybt, dybt alvorligt i forhold til den meget, meget
aggressive krigsførelse, Israel lægger for dagen i Gaza i øjeblikket med tusindvis af døde
mennesker. Og signalet, som jeg håber at udenrigsministeren vil bekræfte her i sit sidste svar, er,
at Danmark tager det her dybt alvorligt og mener, at der er behov for at efterforske også Israels
ageren siden den 7. oktober, og at man giver ressourcer til ICC, bl.a. med henblik på, at det kan
efterforskes.
                                                                                                                  Kl. 13:16

Formanden (Søren Gade):
Udenrigsministeren.
                                                                                                                  Kl. 13:16

Udenrigsministeren (Lars Løkke Rasmussen):
Men jeg synes, vi har sendt et klart signal fra starten. Altså, vi har fra starten sagt, at Israel ifølge
folkeretten har ret til selvforsvar, men – har vi så sagt, som ligesom skaber indholdet af den
forudgående sætning og kvalificerer den – at det selvfølgelig skal ske i fuld overensstemmelse
med folkeretten, herunder den humanitære folkeret. Det har vi sagt hele vejen igennem, og vi har
sådan set også understreget det bilateralt i forhold til Israel og via EU-kredsen og indskærpet, at
krav om distinktion og proportionalitet til stadighed skal respekteres.
   Så noterer jeg mig, at ICC's chefanklager på sit besøg har sagt, at man indleder de her
undersøgelser. Det noterer jeg mig – og sådan set også med tilfredshed. Og hvis det var sådan, at
vi følte, at vi slog os på det, ville jeg jo ikke stå her og sige, at vi sådan set kigger på at give et
ekstra bidrag til ICC. Så det er nok så langt, man kan trække den sag.
                                                                                                                  Kl. 13:17

Formanden (Søren Gade):
Tak for det. Og det afslutter spørgsmålet. Vi siger tak til udenrigsministeren og tak til fru Trine
Pertou Mach fra Enhedslisten.   Jeg byder nu velkommen til finansministeren, og spørgsmålet er stillet af hr. Pelle Dragsted fra
Enhedslisten.
                                                                                                                Kl. 13:17

Spm. nr. S 290
3) Til finansministeren af:
Pelle Dragsted (EL):
Mener ministeren, at det er ansvarlig velfærdspolitik, SVM-regeringen står for, når sygehuse i
Region Nord aktuelt er nødsaget til at nedlægge 229 stillinger som konsekvens af en
underfinansieret økonomiaftale fra maj måned og en netop indgået finanslovsaftale, der ikke
imødekommer de massive udfordringer, sundhedsvæsenet står i, bl.a. med personalemangel,
samtidig med at regeringen i stedet har valgt at prioritere skattelettelser til de danskere, der i
forvejen har så rigeligt?


Skriftlig begrundelse

Velfærden og sundhedsvæsenet især er i krise. Alt for mange patienter oplever lange ventetider,
der er alvorlige problemer på bl.a. kræftområdet, arbejdspresset på medarbejdere er meget stort,
og for en lang række specialer og afdelinger mangler der medarbejdere.

Formanden (Søren Gade):
Værsgo.
                                                                                                                Kl. 13:17

Pelle Dragsted (EL):
Jeg starter med at læse spørgsmålet op: Mener ministeren, at det er ansvarlig velfærdspolitik,
SVM-regeringen står for, når sygehuse i Region Nord aktuelt er nødsaget til at nedlægge 229
stillinger som konsekvens af en underfinansieret økonomiaftale fra maj måned og en netop
indgået finanslovsaftale, der ikke imødekommer de massive udfordringer, sundhedsvæsenet står i,
bl.a. med personalemangel, samtidig med at regeringen i stedet har valgt at prioritere
skattelettelser til de danskere, der i forvejen har så rigeligt?
                                                                                                                Kl. 13:18

Formanden (Søren Gade):
Finansministeren.
                                                                                                                Kl. 13:18

Finansministeren (Nicolai Wammen):
Jeg anerkender fuldt ud, at man rundtom i de danske kommuner og også i regionerne har nogle
store opgaver og også nogle store udfordringer, som kun er blevet vanskeligere af, at vi har haft
en periode med meget høj inflation. Derfor var det også vigtigt for regeringen, da vi lavede
aftalerne med kommunerne og regionerne, at der var tale om et reelt løft af deres økonomi. Og
oven i det har vi så tilført yderligere 1 mia. kr. til kommunerne og regionerne, fordi vi gerne vil
give en ekstra håndsrækning i forhold til næste år. Det er sket inden for en ansvarlig økonomisk
ramme, og den finanslov, vi netop har indgået, alle Folketingets partier på nær Enhedslisten,
bygger jo også på, at der bliver investeret i vores velfærd, og at vi går, kan man sige, til kanten af,
hvad vi kan bruge, uden at puste til inflationen.
   Så jeg mener, det er en meget ansvarlig økonomisk politik, vi fører, som giver os muligheden
for at investere i velfærd. Hertil kommer jo så, at regeringen også har fremlagt sin 2030-plan,
som betyder, at vi i de kommende år vil investere massivt i sundhedsområdet med ekstra 5 mia.
kr. til det generelle sundhedsområde og ekstra 3 mia. kr. til psykiatrien. Og det er der også brug
for.Jeg er glad for, at alle Folketingets partier, på nær Enhedslisten, med den finanslov, vi har lavet

sammen, går ind og tager ansvar. Jeg synes, det havde klædt Enhedslisten, hvis man også havde
gjort det.
                                                                                                                Kl. 13:19

Formanden (Søren Gade):
Spørgeren.
                                                                                                                Kl. 13:19Pelle Dragsted (EL):
Tak for det. Finansministeren ved jo udmærket, hvorfor Enhedslisten ikke er med. Det skyldes jo
præcis det her spørgsmål; at vi simpelt hen ikke mener, at denne her finanslov er ansvarlig, og vi
ser konsekvenserne af den lige nu med de fyringer, der er varslet, ikke bare i Nordjylland, men
også i mange andre regioner.
   Så er det fint, at man har lagt en plan frem mod 2030, hvor man investerer i velfærden –
regeringen er god til planer og nogle gange dårligere til at få dem gennemført – men det hjælper
uanset hvad jo ikke i 2024. Det hjælper ikke på de fyringer, som bliver gennemført nu. Vi står i en
situation, hvor der skal afskediges, fyres sygeplejersker og sosu'er i Region Nordjylland og i
mange andre regioner. Jeg gentager: Der skal fyres sygeplejersker og sosu'er i en tid, hvor alle
mener, at det er det modsatte, der er brug for. Regeringen har lige lavet en aftale om højere løn –
tak for det; det har vi kæmpet for i mange år – som har til formål at rekruttere. Og her gør man
det modsatte – det stik modsatte – af at rekruttere. Man afskediger godt personale, og det går ikke
bare ud over patienterne, for der er jo sundhedseksperter, der advarer om, at det her kan ramme
patientsikkerheden. Det går også ud over dem, der bliver tilbage, som skal løbe endnu hurtigere,
og i værste fald kan det betyde, at de forlader det offentlige sundhedsvæsen, fordi
arbejdsvilkårene er for dårlige. Og pilen peger kun ét sted hen, hr. finansminister. Det gør den jo.
Regionerne kan jo ikke selv indkræve skatter. Det er jo jer, der danner rammerne for regionernes
økonomi.
   Derfor vil mit spørgsmål være: Vil finansministeren og regeringen bare lade stå til, mens de
her mennesker afskediges fra steder, hvor der er brug for det modsatte, eller vil regeringen tage
initiativ til at lukke det nedskæringshul, som den selv har skabt, ved at tilføre nogle flere penge,
bl.a. til Region Nordjylland?
                                                                                                                 Kl. 13:21

Formanden (Søren Gade):
Finansministeren.
                                                                                                                 Kl. 13:21

Finansministeren (Nicolai Wammen):
Med den aftale, regeringen lavede med regionerne tidligere på året, gav vi et løft til regionernes
økonomi, også når man ser den i forhold til, at der jo heldigvis – og det skal vi kun være glade for
– kommer flere børn og ældre, og at det selvfølgelig også har en betydning for det, vi skal bruge
på vores sundhedsvæsen. Men man fik næsten det indtryk fra hr. Pelle Dragsteds indlæg, at der i
den aftale blev skåret ned. Det gjorde der ikke. Oven på den aftale har vi så helt ekstraordinært
afsat en ekstra milliard til kommunerne og regionerne. Det er det, som også er en del af
finanslovsaftalen, og det, som alle Folketingets partier på nær Enhedslisten stemmer igennem her
senere på måneden. Det er et løft af økonomien til vores regioner, og det er der brug for. Jeg
håber også, Enhedslisten vil stemme for, når vi kommer dertil, selv om man ikke har taget ansvar.
                                                                                                                 Kl. 13:22

Formanden (Søren Gade):
Spørgeren.
                                                                                                                 Kl. 13:22

Pelle Dragsted (EL):
Vi tager i den grad ansvar. Det er netop derfor, vi ikke er med i en uansvarlig finanslovstale.
Finansministeren kan tale om løft herfra og til evigheden. Virkeligheden er jo – og det er de
regionsrådsformænd, som kommer fra finansministerens parti, i øvrigt enig med undertegnede i –
at man ikke har lukket hullet i regionerne, som er skabt af de særlige udgifter, der har været på
grund af inflationen. Det er ikke løft. Hvis det var et løft, var man ikke i gang med at fyre
sygeplejersker og sosu'er. Så mit spørgsmål til ministeren er: Hvad er svaret til de her mennesker,
som nu får en fyreseddel og til de patienter, som vil blive ramt af det? Hvad er budskabet til dem?
                                                                                                                 Kl. 13:23

Formanden (Søren Gade):
Finansministeren.
                                                                                                                 Kl. 13:23

Finansministeren (Nicolai Wammen):Budskabet er, at den her regering tager det dybt alvorligt, at vi har et velfungerende
sundhedsvæsen. Det var bl.a. derfor, at vi for et par dage siden lavede en aftale, som gør, at vi nu
kan give en højere løn til vores sygeplejersker, som vi har stærkt brug for, og i øvrigt også til
andre dele af vores sundhedsvæsen. Det er derfor, vi lavede en aftale med regionerne, der tilførte
dem penge, og det var derfor, vi så yderligere helt ekstraordinært afsatte endnu en milliard kroner.
Jeg anerkender, at det ikke løser alle problemer, for inflationen har ramt hele det danske samfund
hårdt. Men i modsætning til Enhedslisten, der snakker om at gøre noget, så sætter vi handling bag
ordene og tilfører penge.
                                                                                                                Kl. 13:24

Formanden (Søren Gade):
Spørgeren med et afsluttende spørgsmål.
                                                                                                                Kl. 13:24

Pelle Dragsted (EL):
Jeg vil bare summe op i forhold til, at det, vi kan tage ned her, er, at der for det første ikke
kommer nogen hjælp til Region Hovedstaden og de andre regioner. De skal bare fortsætte med at
fyre sygeplejersker og sosu'er, selv om vi har brug for det modsatte. Og at finansministeren for
det andet har meget svært ved at påtage sig ansvaret og – man må vist ikke sige vise mandsmod
længere – påtage sig det her ansvar for, at det nu engang er regeringen, der lægger rammerne ned
om regionernes økonomi. Og på de fyresedler, der nu bliver delt ud, står finansministerens navn
nederst.
                                                                                                                Kl. 13:24

Formanden (Søren Gade):
Finansministeren.
                                                                                                                Kl. 13:24

Finansministeren (Nicolai Wammen):
Jeg tager ansvar for, at vi har lavet en aftale med regionerne, som tilfører regionerne penge, og at
vi derudover har tilført yderligere en milliard til kommunerne og regionerne, samt at vi lige for få
dage siden har lavet en aftale, der gør, at det bliver bedre og nemmere at rekruttere og fastholde
sygeplejersker og også andre dele af vores sundhedspersonale. Det er konkrete beslutninger, der
har en betydning. Enhedslisten har valgt at stå uden for, når der bliver lavet en finanslov, der
tilfører vores velfærd penge. Det synes jeg er dybt ærgerligt, og jeg synes, Enhedslisten skal
tænke sig om, i forhold til om det virkelig er klogt at gøre.
                                                                                                                Kl. 13:25

Formanden (Søren Gade):
Tak for det. Det afslutter spørgsmålet. Vi siger tak til finansministeren og tak til hr. Pelle Dragsted
fra Enhedslisten.
   Jeg byder nu velkommen til indenrigs- og sundhedsministeren og hr. Nick Zimmermann fra
Dansk Folkeparti, som stiller spørgsmålet.
                                                                                                                Kl. 13:25

Spm. nr. S 289
4) Til indenrigs- og sundhedsministeren af:
Nick Zimmermann (DF):
Hvad mener ministeren om, at Region Midtjylland gennemfører et luksusophold på Kolding
Fjord Hotel – det bedste hotel på egnen – lige efter man har meddelt ansættelsesstop i regionen
og der bliver udrullet besparelser, som går ud over patienter, pårørende og personale?


Skriftlig begrundelse

Der henvises til artiklen »AUH-ledelse er på hotelseminar for 300.000, mens medarbejdere skal
bremse brug af kurser« af 29. november 2023 på dr.dk.

Formanden (Søren Gade):
Værsgo.
                                                                                                                Kl. 13:25Nick Zimmermann (DF):
Tak for det. Hvad mener ministeren om, at ledelsen på Aarhus Universitetshospital gennemfører
et luksusophold på Kolding Fjord Hotel – det bedste hotel på egnen – lige efter man har meddelt
ansættelsesstop i regionen og der bliver udrullet besparelser, som går ud over patienter, pårørende
og personale?
                                                                                                                Kl. 13:25

Formanden (Søren Gade):
Ministeren.
                                                                                                                Kl. 13:25

Indenrigs- og sundhedsministeren (Sophie Løhde):
Jeg kan godt forstå, at den artikel, som spørgeren henviser til kan vække forargelse med de
beslutninger, som Region Midtjylland lige har truffet. Det sender i hvert fald et uheldigt signal.
For det er altid vigtigt, at man bruger pengene klogt, og den forventning bliver ikke mindre, må
jeg sige, når man konstaterer, at budgetterne skrider. Jeg har ikke noget nærmere kendskab til den
konkrete planlægning af det omtalte seminar. Jeg kan forstå af dagspressen, at Aarhus
Universitetshospital har undersøgt muligheden for aflysning, men at det ikke kunne lade sig gøre,
uden at de stadig ville skulle afholde udgiften.
   Jeg har jo ikke som minister nogen indflydelse på, hvad der bliver planlagt og afholdt af
hverken seminarer, konferencer eller andet ude i de enkelte regioner. Vi har jo en arbejdsdeling,
der handler om, at vi stiller de overordnede rammer til rådighed i forhold til regionerne, herunder
økonomien, og så har de til gengæld ansvaret for at prioritere, herunder driftsspørgsmål i relation
til sygehusene, og dermed også stå på mål for de konkrete prioriteringer, som der bliver foretaget
fra regionens og sygehusenes vedkommende.
                                                                                                                Kl. 13:27

Formanden (Søren Gade):
Spørgeren.
                                                                                                                Kl. 13:27

Nick Zimmermann (DF):
Inden jeg blev valgt til Folketinget, arbejdede jeg på Aarhus Universitetshospital i
sterilafdelingen, og jeg kan fortælle, at når vi f.eks. skulle holde et kursus eller et møde eller et
seminar, skulle vi være inde i huset, og vi kunne knap nok få stillet en kande kaffe til rådighed. I
flere afdelinger er det jo faktisk sådan på Aarhus universitetshospital, at de ikke engang længere
må få gratis kaffe i deres afdeling, fordi man er helt nede at spare på selv den slags.
   Jeg vil i hvert fald sige som tidligere ansat og med tanke på mine gamle kollegaer, at der
virkelig er noget dybt urimeligt i, når en ledelse kan tage på et kursusophold på Hotel
Koldingfjord, som jo helt uden sammenligning er det bedste hotel i Jylland, til 300.000 kr. Altså,
der må da være nogle retningslinjer fra regeringen, der ligesom siger, at det her vil man i hvert
fald gerne opfordre til at regionerne skærer meget kraftigt ned på. Og jeg mener rent faktisk også,
at med den ledelseshistorik, der har været på Aarhus Universitetshospital, hvor det jo nærmest har
været den ene pamper efter den anden, der har siddet i spidsen for foretagendet, at det her jo ikke
har været en engangsforestilling. Altså, der har jo været masser af sager, hvor ledelsen på Aarhus
Universitetshospital har haft en dybt forkert prioritering.
   Jeg havde lidt håbet, at jeg måske kunne blive lidt imødekommet af regeringen i dag, i forhold
til at man vil prøve at se, om man ikke kunne lægge nogle rammer for det her, så man, imens der
bliver udrullet så massive besparelser, som der gør lige nu, og som går ud over rigtig mange både
patienter og pårørende, men så sandelig også personale, mine gamle kollegaer, kunne sige, at det i
hvert fald ikke er lige nu, man tager på luksusophold.
                                                                                                                Kl. 13:28

Formanden (Søren Gade):
Ministeren.
                                                                                                                Kl. 13:28

Indenrigs- og sundhedsministeren (Sophie Løhde):
Som jeg også klart tilkendegav i min besvarelse, mener jeg man sender et uheldigt signal med det
her over for omverdenen, så jeg synes, at det måske er en lille smule firkantet at sige, at man slet
ikke bliver imødekommet. Om det er det bedste hotel i Jylland, vil jeg ikke gå ind og blande mignærmere i, men jeg kommer simpelt hen heller ikke til i dag at påtage mig rollen som
sygehusenes og regionernes nye konference-, seminar- og eventmanager.
   Vi har et ansvar eller en opgavefordeling i vores sundhedsvæsen for nuværende, der handler
om, at vi har fem regionsråd, som må påtage sig ansvaret for de prioriteringer, der bliver
foretaget, herunder også om der skal afholdes seminarer eller andet, og set i forhold til de
økonomiske dispositioner, man i øvrigt foretager. Jeg har en klar forventning om, at regionerne
selvsagt lever op til det ansvar, de har, for at sikre mest mulig sundhed for pengene, og så skal jeg
igen undlade at referere til, at jeg også tror, at det er taget ad notam hos ledelsen på Aarhus
universitetshospital, eftersom man har forsøgt at aflyse det pågældende seminar.
                                                                                                                Kl. 13:29

Formanden (Søren Gade):
Spørgeren.
                                                                                                                Kl. 13:29

Nick Zimmermann (DF):
Men ledelsen kan jo ikke selv finde ud af at administrere det her, for så havde man jo ikke truffet
sådan nogle beslutninger, som man har gjort her. Det skal måske også lige nævnes, at ledelsen på
AH2 kort tiden inden det her seminar faktisk havde udstedt nogle retningslinjer til de ansatte om,
at de skal prøve at holde sig væk fra kurser og seminarer, og at de skal lade være med at holde så
mange møder, som de overhovedet kan lade være med at holde.
   Det er jo fuldstændig kugleskørt, når den samme ledelse, som udsteder det til sine ansatte, så
selv tager af sted på Hotel Koldingfjord og holder pamperfest til 300.000 kr. hen over en
weekend. Altså, det er der jo noget helt grundlæggende forkert i. Og der synes jeg da, at det er
rigtig ærgerligt ikke at høre fra hverken regeringen eller ministeren i dag, at det er noget, man har
tænkt sig at tage et opgør med.
                                                                                                                Kl. 13:30

Formanden (Søren Gade):
Ministeren.
                                                                                                                Kl. 13:30

Indenrigs- og sundhedsministeren (Sophie Løhde):
Altså, jeg kommer hverken til at stå her og forsvare eller forklare de konkrete dispositioner, som
er uden for min rækkevidde som landets indenrigs- og sundhedsminister. Men jeg tager da til
efterretning, at Dansk Folkeparti så åbenbart har et eller andet konkret forslag om, at den til
enhver tid siddende sundhedsminister også skal sidde og planlægge alle konferencer og events og
seminarer ude i landets regioner og måske også kommuner – så får man godt nok travlt. Jeg synes
simpelt hen, at vi er nødt til i det her Folketing også at insistere på, at når vi giver nogle en
opgave og et ansvar for at disponere over de penge, der er til rådighed – i øvrigt med et løft af
vores sundhedsvæsen, som den her regering står på mål for – så har man også ansvaret for at stå
på mål for de prioriteringer, som man foretager.
                                                                                                                Kl. 13:30

Formanden (Søren Gade):
Spørgeren med et afsluttende spørgsmål.
                                                                                                                Kl. 13:30

Nick Zimmermann (DF):
Jamen så kan jeg næsten ikke lade være med at tænke på, hvad i alverden danskerne skal bruge
sundhedsministeren til, hvis ikke det er for at stoppe sådan nogle ting som det her. Hvis man
virkelig som sundhedsminister laver sådan et armslængdeprincip ud til regionerne og siger, at de
bare må køre deres egen biks fuldstændig, og at sundhedsministeren, uanset hvad de foretager sig
af skrubskøre ting, overhovedet ikke vil blande sig i det. Så er der da noget ravruskende galt, og
så vi mister man da i hvert fald tilliden til både ministeren og til regeringen.
                                                                                                                Kl. 13:31

Formanden (Søren Gade):
Ministeren.
                                                                                                                Kl. 13:31

Indenrigs- og sundhedsministeren (Sophie Løhde):Jeg konstaterer, hvad vi har for en opgavefordeling i vores sundhedsvæsen i dag; det er i øvrigt en
opgavefordeling, som Dansk Folkeparti har lagt stemmer til er den rette, for så vidt angår den
nuværende organisering af vores sundhedsvæsen. Hvordan fremtidens organisering af vores
sundhedsvæsen skal se ud, afventer vi jo aktuelt nu et kommende udspil fra
Sundhedsstrukturkommissionen om, hvor man skal se på den fremtidige organisering, styring og
finansiering af det samlede sundhedsvæsen.
                                                                                                                Kl. 13:31

Formanden (Søren Gade):
Tak for det, og det afslutter spørgsmålet. Vi siger tak til indenrigs- og sundhedsministeren, og tak
til hr. Nick Zimmermann fra Dansk Folkeparti.
   Vi byder velkommen til kulturministeren, og spørgsmålet bliver stillet af hr. Mikkel Bjørn fra
Dansk Folkeparti.
                                                                                                                Kl. 13:31

Spm. nr. S 241 (omtrykt)
5) Til kulturministeren af:
Mikkel Bjørn (DF):
Mener ministeren, at det er acceptabelt, at DR ukritisk videreformidler Eva Ersbølls grove og
fuldstændig grundløse beskyldninger mod spørgeren om, at spørgeren overtræder
forvaltningsretten, forvaltningsloven og GDPR-reglerne og desuden undergraver
retsstatsprincipperne, ved at spørgeren interesserer sig for Indfødsretsudvalgets lovarbejde, når
enhver ved, at disse love og regler ikke finder anvendelse i forbindelse med Folketingets arbejde?


Skriftlig begrundelse

Der henvises til artiklen »Formanden for indfødsretsudvalg tjekker statsborgerskabsansøgeres
Facebook-profiler: »Det er imod almindelige retsstatsprincipper«« bragt den 11. november 2023
på DR’s hjemmeside.

Formanden (Søren Gade):
Værsgo.
                                                                                                                Kl. 13:31

Mikkel Bjørn (DF):
Jeg vil høre, om ministeren mener, at det er acceptabelt, at DR ukritisk videreformidler Eva
Ersbølls grove og fuldstændig grundløse beskyldninger mod spørgeren om, at spørgeren
overtræder henholdsvis forvaltningsretten, forvaltningsloven og GDPR-reglerne og desuden også
undergraver retsstatsprincipperne, ved at spørgeren interesserer sig for Indfødsretsudvalgets
lovarbejde, når enhver ved, forhåbentlig, at disse love ikke gælder eller finder anvendelse i
forbindelse med Folketingets arbejde?
                                                                                                                Kl. 13:32

Formanden (Søren Gade):
Ministeren.
                                                                                                                Kl. 13:32

Kulturministeren (Jakob Engel-Schmidt):
Tak til hr. Mikkel Bjørn. Jeg er af den opfattelse, at medier skal gøre deres arbejde ordentligt,
bruge den nødvendige tid på research, kildekritik, give mulighed for, at man kan tage til
genmæle, at man får mulighed for at få uddybet sine synspunkter, hvis man som i hr. Mikkel
Bjørns tilfælde bliver portrætteret fra en kritisk vinkel og bliver udsat for kritik i redaktionelt
omfang, og det er det, der er sket i den her sag. Der er nogle helt generelle principper, i forhold til
at ekspertkilder skal citeres korrekt: Der må ikke fremgå ukorrekte oplysninger, og den part, der
kritiseres, skal have mulighed for at forholde sig til det og tage til genmæle. Det er helt basale
journalistiske principper.
   Jeg er også blevet udstyret med et meget fint stykke talepapir fra min gode kollega i
ministeriet, der siger, at jeg skal passe på med at forholde mig til enkeltsager, men i det her
tilfælde er det bare helt åbenlyst, at der er sket en række fejl. Jeg kan også, fordi jeg er udstyret
med selve artiklen her, konstatere, at der øverst i artiklen nu står ikke bare en gang, men to gange,at man fra DR's side har været nødt til at rette artiklen, fordi ekspertkilden er blevet citeret
forkert. Forvaltningsloven gælder ikke i det her tilfælde, som spørgeren også er inde på, og man
har i øvrigt ikke givet hr. Mikkel Bjørn mulighed for at komme til genmæle. Så jeg forstår godt,
at hr. Mikkel Bjørn føler sig dårligt behandlet.
   Dog er jeg også nødt til at sige, at der er armslængde mellem Kulturministeriet og de public
service-medier, der er herhjemme. Jeg blander mig ikke journalistikken, men når jeg bliver bedt
om at forholde mig til en artikel, hvor mediet selv har anerkendt, at der er sket nogle fejl, ville det
være underligt ikke at give spørgeren ret i, at der er sket en række fejl i den artikel på det her.
                                                                                                                 Kl. 13:34

Formanden (Søren Gade):
Spørgeren.
                                                                                                                 Kl. 13:34

Mikkel Bjørn (DF):
Det er glad for at høre. Nu har vi så bare at gøre med et statsfinansieret, offentligt medie, i det her
tilfælde Danmarks Radio, som ukritisk viderebringer usandheder. Og ja, det er rigtigt, at der i
artiklen er lavet en række rettelser og bemærkninger øverst i artiklen, men overskriften på
artiklen er stadig, at jeg bryder med retsstatsprincipperne ved at varetage mit arbejde i
overensstemmelse med grundloven i Indfødsretsudvalget. Derfor vil jeg spørge ministeren, om
ikke det er hans ansvar som minister som minimum at tage fat i Danmarks Radio og henstille til,
at de selvfølgelig måske ligefrem giver mig en officiel undskyldning, men også selvfølgelig
trykker, at der ikke er noget brud på retsstatsprincipperne her. Hvis der stadig ligger en artikel
offentligt tilgængelig, hvor der står, at jeg bryder med retsstatsprincipperne, når jeg egentlig bare
udfører mit hverv i overensstemmelse med grundloven, synes jeg stadig, det er problematisk,
også selv om har lavet en række bemærkninger øverst i artiklen.
                                                                                                                 Kl. 13:35

Formanden (Søren Gade):
Ministeren.
                                                                                                                 Kl. 13:35

Kulturministeren (Jakob Engel-Schmidt):
Det vil jeg sådan set give spørgeren ret i langt hen ad vejen. Når jeg kigger på artiklen og læser
den omtale, der har været, kan jeg konstatere, at DR har beklaget de procedurefejl og de faktuelle
fejl, der er blevet begået. Det er jo sådan, at vores medieansvarslovgivning stipulerer meget
tydeligt, at man har mulighed for at klage til Pressenævnet, og det vil jeg faktisk opfordre
spørgeren, hr. Mikkel Bjørn, til at gøre i det omfang, dialogen med DR ikke har ført til det
ønskede resultat. Jeg er selv netop udsat for et radioprogram, hvor et menneske, som ikke kender
mig, beskriver mig som brysk og temperamentsfuld. Det har så ikke givet anledning til større
selvrefleksion, for det vælger jeg at leve med og klager ikke til nogen som helst, for det synes jeg
sådan set bare er en mere morsom karakter. Man har muligvis ret i, at undertegnede har en vis
form for temperament, men det skal selvfølgelig ikke fylde for meget her i debatten.
   Hvis jeg har tid til det, og jeg skal gøre det kort, vil jeg sige, at vi har nedsat et
Medieansvarsudvalg for netop at finde en mere tidssvarende model, der kan imødekomme klager,
hvor faktuelle forhold og god presseskik ikke er overholdt. Det arbejde har jeg store
forventninger til.
                                                                                                                 Kl. 13:36

Formanden (Søren Gade):
Spørgeren.
                                                                                                                 Kl. 13:36

Mikkel Bjørn (DF):
Så vil jeg spørge ministeren, om han tror, at der er lige så stor sandsynlighed for, at Danmarks
Radio vil lave sådan en smædekampagne mod en venstreorienteret politiker. For det skal da ikke
være nogen hemmelighed, at det tror jeg ikke. Jeg tror da, det er helt givet, at der vil være langt
flere eksempler på, at Danmarks Radio har lavet den her type fejl over for højreorienterede,
borgerlige politikere, end der vil være på den anden side over for venstreorienterede, fordi
flertallet af danske journalister, særlig i Danmarks Radio, stemmer til venstre for midten.
                                                                                                                 Kl. 13:36Formanden (Søren Gade):
Ministeren.
                                                                                                                Kl. 13:36

Kulturministeren (Jakob Engel-Schmidt):
Nu er foreningen Kritiske Licensbetalere jo ikke længere aktiv, i øvrigt stiftet af hr. Mikkel
Bjørns partiformand, hr. Morten Messerschmidt. Men er man af den opfattelse, som jeg kan forstå
hr. Mikkel Bjørn er af, synes jeg jo, at man bør samle tilstrækkelig mange borgere til at gøre
opmærksom på problemstillingen og følge med i DR's journalistisk og påpege det over for DR.
Jeg tror ikke, jeg har det nødvendige overblik til her i Folketingssalen at kunne vurdere, om der er
større sandsynlighed for at blive behandlet dårligt af Danmarks Radio, hvis man er højreorienteret
eller venstreorienteret eller lidt mere moderat-orienteret, som jeg selv er. Men mest af alt tror jeg
heller ikke, det er hensigtsmæssigt som kulturminister at give den karakteristik, i og med at vi har
skrevet i lovgivningen omkring DR, at de skal være objektive og frembringe troværdig, god
journalistik.
                                                                                                                Kl. 13:37

Formanden (Søren Gade):
Spørgeren med et afsluttende spørgsmål.
                                                                                                                Kl. 13:37

Mikkel Bjørn (DF):
Afslutningsvis kan jeg bemærke, at den her ekspert, Eva Ersbøll, er en del af det, der hedder
Institut for Menneskerettigheder, som er på finansloven. Det vil sige, en statsfinansieret ekspert
går ud i et statsfinansieret offentligt medie og undergraver min person på baggrund af dybt falske
beskyldninger. Synes ministeren ikke, at det kalder på en grundig selvransagelse hos Danmarks
Radio i forhold til den måde, de bedriver journalistik på?
                                                                                                                Kl. 13:38

Formanden (Søren Gade):
Ministeren.
                                                                                                                Kl. 13:38

Kulturministeren (Jakob Engel-Schmidt):
Man kan i hvert fald sige, at det er uheldigt, når man som ekspert på et hvilket som helst institut
er ude at sige noget, der ikke passer, og efterfølgende er nødt til at få det korrigeret. Jeg synes i
virkeligheden, det er mest pinligt for den ekspert, der har udtalt sig forkert, og jeg forstår godt, at
spørgeren er træt af, at overskriften står, som den gør. Netop derfor har jeg givet min anbefaling.
Men jeg har også et håb om, at det medieansvarsudvalg, der i øjeblikket er under udarbejdelse, i
øvrigt i samarbejde med medierne, fremkommer med en række effektive og nemme
klagemuligheder, der i højere grad i dag på kort sigt ansvarliggør medier, der bringer forkerte og
usande informationer.
                                                                                                                Kl. 13:38

Formanden (Søren Gade):
Tak for det. Det afslutter spørgsmålet, og vi siger tak til kulturministeren, og tak til hr. Mikkel
Bjørn fra Dansk Folkeparti. Jeg byder nu velkommen til miljøministeren. Spørgsmålet bliver
stillet af hr. Søren Egge Rasmussen fra Enhedslisten.
                                                                                                                Kl. 13:38

Spm. nr. S 297
6) Til miljøministeren af:
Søren Egge Rasmussen (EL):
Er ministeren enig i, at Danmark som minimum skal bidrage med at nå målsætningerne i EU’s
Biodiversitetsstrategi, hvorefter 30 pct. land- og havområder beskyttes i 2030, hvoraf 10 pct. skal
være strengt beskyttet, og at EU’s målsætninger skal opfyldes hurtigst muligt i Danmark?


Skriftlig begrundelseDer henvises til Biodiversitetsrådets årsrapport 2023 »Mod robuste økosystemer - anbefalinger til
en dansk lov om biodiversitet« udgivet den 23. november 2023, hvor det konkluderes, at
Danmark mindst bør bidrage med det, som er EU’s mål.

Formanden (Søren Gade):
Værsgo.
                                                                                                                Kl. 13:38

Søren Egge Rasmussen (EL):
Tak. Er ministeren enig i, at Danmark som minimum skal bidrage med at nå målsætningerne i
EU's Biodiversitetsstrategi, hvorefter 30 pct. land- og havområder beskyttes i 2030, hvoraf 10 pct.
skal være strengt beskyttet, og at EU's målsætninger skal opfyldes hurtigst muligt i Danmark?
                                                                                                                Kl. 13:39

Formanden (Søren Gade):
Ministeren.
                                                                                                                Kl. 13:39

Miljøministeren (Magnus Heunicke):
Danmark skal have mere og bedre natur, og vi skal bidrage til målsætningerne i EU's
Biodiversitetsstrategi, som der henvises til. En af de målsætninger, der er der, er, at EU-landene i
2030 tilsammen skal have beskyttet 30 pct. af både land- og havarealet og heraf 10 pct. strengt
beskyttet.
   Regeringen har mange ting i gang, der alle kræver mere areal, f.eks. 250.000 ha ny skov, udtag
af 100.000 ha lavbund, etablering af naturnationalparker, gennemførelse af vandrammedirektivet
– for at nævne nogle af de helt store indsatser.
   Jeg kan ikke allerede nu sige noget om, hvor langt vi når med bidrag til det fælles mål på land
i de her indsatser. Hvor mange procent vi når, afhænger nemlig både af beslutninger om den
samlede arealanvendelse og også af afklaring af definitionen på beskyttelse, der anvendes på EU-
niveau, hvad der også vil være faglig debat om. Derfor sætter regeringen gang i det, vi har døbt
en grøn trepartsaftale med grønne organisationer, med KL, med landbruget og med regeringen
selv, og vi vil også inddrage Folketingets partier i det opfølgende arbejde. Den grønne
trepartsaftale skal bidrage med anbefalinger netop vedrørende Danmarks klima- og
naturudfordringer. Derefter vil vi fremsætte forslag til en lov om natur og biodiversitet, den første
af sin slags her i Danmark, som vil rumme mål og virkemidler, der bidrager til det fælles EU-mål,
og målsætningerne skal udarbejdes under hensyn til den samlede arealanvendelse.
   Hvis man gør status nu her på arbejdet, var Danmark pr. 1. december et af seks EU-lande, som
meldte beskyttede arealer ind til det fælles mål. Foreløbig er den danske indmelding 15 pct.
beskyttet areal til lands og 29 pct. beskyttet areal til havs, hvoraf 4 pct. til havs er strengt
beskyttet. Vi kan så løbende bidrage med mere til det fælles mål. F.eks. vil vi øge det danske
bidrag til målsætningen til havs, når den offentlige høring af havplanen, som Enhedslisten jo er
med i, er afsluttet i februar, og det vil så betyde, at Danmarks marine bidrag bliver 32 pct.
beskyttet areal til havs, heraf 10 pct. strengt beskyttet.
                                                                                                                Kl. 13:41

Formanden (Søren Gade):
Spørgeren.
                                                                                                                Kl. 13:41

Søren Egge Rasmussen (EL):
Jeg synes da, det var interessant, hvis vi kom op på 10 pct. strengt beskyttede områder til havs
meget hurtigt. Det synes jeg er en ny oplysning, i forhold til hvad vi hørte i nogle lange
forhandlinger, nemlig at det var meget svært. Det var lige før, det var mere svært under den
tidligere regering. Jeg synes, det forpligter, at vi har så store havarealer; så kunne vi godt være
over gennemsnittet i EU. Så jeg synes, det er fint at tage nogle første skridt på det område.
   Med hensyn til hvor hurtigt tingene går, er jeg meget imod, at alt skal lægges ud i sådan en
trepartsaftale. Jeg sidder i Folketinget, jeg har skrevet under på grundloven. Alle de her parter, der
bliver inviteret til trepartsforhandling og får ekstra mulighed for at have indflydelse, er ikke valgt
af befolkningen, og de har ikke skrevet under på grundloven. Jeg synes, det er noget rod, man
bevæger sig ud i, at man hele tiden skal have trepartsaftaler. Hvis man har en trepartsforhandling,
er det nogle gange to mod en. Det er også ulempen i det. Måske er det største problem lige iøjeblikket, at vi har en trepartsregering, så regeringen skal blive enig med sig selv om, hvad den
kan, og hvad den vil.
   Jeg synes, det er fint, at ministeren nævner de her arealer, der er i spil; at det er 250.000 ha ny
skov. Ja, det er rigtig godt. Der mangler bare en tidsplan. Der mangler en tidsplan for det. For
hvis det er noget, der etableres over 10 år, så kan jeg godt se, at det er ambitiøst. Hvis det er
noget, der gennemføres over 50 år, er det absolut ikke ambitiøst.
   Så jeg vil egentlig gerne frem til, at ministeren er lidt mere konkret omkring, hvordan vi får
mere fremdrift i tingene, så der bliver nogle konkrete mål. Står vi over for at skulle have 250.000
ha ny skov i løbet af relativt kort tid, vil det være en fordel for branchen, at f.eks. dem, der skal
levere træer, ved, at de har en sikker afsætning i 10 år, til vi når det mål på 10 år. Det synes jeg
ville være gavnligt. Kan ministeren ikke se, at vi skal have nogle forpligtende tidsplaner ind i det
her, når vi arbejder med biodiversitet?
                                                                                                                 Kl. 13:43

Formanden (Søren Gade):
Ministeren.
                                                                                                                 Kl. 13:43

Miljøministeren (Magnus Heunicke):
Først vil jeg sige om det med en trepartsaftale, at det jo er et velkendt synspunkt at være imod
det. Jeg vil nu stå fast på, at der er sket utrolig mange gode ting. Se bare på vores arbejdsmarked i
Danmark, som mange lande er misundelige på, hvordan det fungerer, bl.a. på en stærk
trepartsaftale, som er lavet. Det synes jeg er glimrende. Vi kan kopiere det og få de grønne
organisationer i spil, som jo også er med i den grønne trepartsforhandling.
   Så er det rigtigt, at vi har et lille areal, og vi har mange ønsker til det, og når vi skal have
meget mere skov – det er Lolland og Falster og Bornholms areal, det handler om – skal vi lave en
plan for, hvordan vi får gjort det, og hvor det skal gøres, og hvornår det skal gøres. Det er jeg helt
enig i.
                                                                                                                 Kl. 13:44

Formanden (Søren Gade):
Spørgeren.
                                                                                                                 Kl. 13:44

Søren Egge Rasmussen (EL):
Det er fint nok med de der tidsplaner. Men kan ministeren ikke se, at det altså er nødvendigt at få
en god tidsplan for, hvor hurtigt og hvor den her nye skov skal etableres? Vi står over for noget,
hvor vi skal passe på vores hav. Det kunne sådan set være godt med noget planlægning, som
sagde, at en vis del af det større skovareal skulle ligge langs med vores vandløb og vores kyster,
sådan at det kunne være med til at leve op til vores vandrammedirektiv. Kan ministeren ikke se, at
vi skal have en tidsplan for den etablering af 250.000 ha skov?
                                                                                                                 Kl. 13:45

Formanden (Søren Gade):
Ministeren.
                                                                                                                 Kl. 13:45

Miljøministeren (Magnus Heunicke):
Det kan jeg godt se. Men jeg tror måske også, at spørgeren, som har fulgt området i lang tid,
kunne være enig i, at der ikke er nogen regering nogen sinde – det er der ikke – som har haft så
stærk en vision for en udbygning eller en udpantning af dansk skov og så meget mere skov, som
der nu ligger i regeringsgrundlaget. Det er vi så i gang med at forberede, og det får vi den grønne
trepartsaftale til at hjælpe med at gøre.
   Men indtil da sidder vi ikke på hænderne. I den finanslov, som netop er indgået, ligger der 200
mio. kr. til Klimaskovfonden, som skal ud og plante konkret skov, og det kan jo ske allerede
næste år.
                                                                                                                 Kl. 13:45

Formanden (Søren Gade):
Spørgeren med et afsluttende spørgsmål.
                                                                                                                 Kl. 13:45Søren Egge Rasmussen (EL):
Det er fint nok med 100 mio. kr. til Klimaskovfonden. Så synes jeg, ministeren skal spørge sine
embedsmænd, hvor mange hektarer der kommer ud af det. For vi er altså nede i nogle små
størrelser.
   Hvis ministeren skal søge inspiration til, hvordan det kan gå, kan ministeren jo kigge i
Enhedslistens beslutningsforslag om at fordoble skovarealet på 10 år, som vi har fremsat i
Folketinget. Altså, man behøver ikke en trepartsaftale, eller også kan man lave trepartsaftalen
med Enhedslisten. Jeg synes ikke, at der skal gå trepart i det hele. Lad os nu komme ud over
stepperne og få sikret noget mere biodiversitet.
                                                                                                               Kl. 13:46

Formanden (Søren Gade):
Ministeren.
                                                                                                               Kl. 13:46

Miljøministeren (Magnus Heunicke):
Men i og med at Enhedslisten så har haft det ønske længe, kunne man jo måske også glæde sig.
Det er måske selvfølgelig for meget forlangt, men det er vel i hvert fald ikke helt dårligt så, heller
ikke for Enhedslistepolitikere, som i lang tid har haft ønske om mere skov, at man for første gang
har en regering, som altså har skrevet ned og er blevet enige om, at vi skal have en skovplan for
Danmark, der forøger vores skovareal med 250.000 ha. Som sagt svarer det til arealet på
Bornholm, Lolland og Falster tilsammen, vi skal omdanne til mere skov rundtomkring i Danmark
og meget, meget gerne mere sammenhængende skov, også til glæde for naturen.
                                                                                                               Kl. 13:46

Formanden (Søren Gade):
Det afslutter spørgsmålet.
   Det næste spørgsmål er ligeledes til miljøministeren, og det er ligeledes af hr. Søren Egge
Rasmussen fra Enhedslisten.
                                                                                                               Kl. 13:47

Spm. nr. S 300
7) Til miljøministeren af:
Søren Egge Rasmussen (EL):
Er ministeren enig med Biodiversitetsrådet og professor Stig Markager i, at landbrugsarealet skal
reduceres med 600.000 ha for at sikre vandmiljøet og genopretning af biodiversitet?

Formanden (Søren Gade):
Værsgo.
                                                                                                               Kl. 13:47

Søren Egge Rasmussen (EL):
Tak for det. Spørgsmålet lyder: Er ministeren enig med Biodiversitetsrådet og professor Stiig
Markager i, at landbrugsarealet skal reduceres med 600.000 ha for at sikre vandmiljøet og
genopretning af biodiversitet?
                                                                                                               Kl. 13:47

Formanden (Søren Gade):
Ministeren.
                                                                                                               Kl. 13:47

Miljøministeren (Magnus Heunicke):
Jeg er enig i, at der skal ske ændringer i den måde, vi driver landbrug på i Danmark. Lige nu er
landbrugsdriften ikke i harmoni med naturen omkring os. Det er ret tydeligt, og det skal vi rette
op på.Det faglige grundlag, vi arbejder ud fra, viser, at udledningen af kvælstof skal reduceres med

ca. 18.000 t årligt. Spørgeren ved, at det også bliver baseline, og det er blevet meget teknisk. Vi
har lige haft to lange tekniske gennemgange af dette her, og den baseline er ved at blive
opdateret. Men det faglige grundlag indtil videre er cirka de her 18.000 t kvælstof, der skal
reduceres, for at vi kan komme videre med det, der hedder god økologisk tilstand. Og det er
vigtigt, at vi når de mål, vi sætter os. Så der skal alle midler i brug, bl.a. udtagning aflavbundsjorder, som vi taler om, og som der bliver spurgt om her, men jo også andre virkemidler.
Jeg er helt sikker på, at der ikke er ét værktøj, der klarer det hele. Vi er nødt til at bruge alle
virkemidler.
   Hvis man ser på landbrugsaftalen, hvor Enhedslisten jo også er med, har vi lavet aftaler om
første halvleg eller første del, hvor vi reducerer kvælstof med 10.400 t, og den skal så
genbesøges. Hvor er så resten, vi skal op på? Om det kommer op på 18.000, afhænger meget af
de baselineudregninger, som eksperterne netop nu er ved at vurdere, og som vi får til politisk
beslutning.
   Men jeg er måske også nødt til at sige her, at når det f.eks. handler om de skærpede krav, som
ligger i det, der hedder den målrettede regulering, som jo ikke er frivillig, men en målrettet
regulering, rammer den jo her næste år, altså fra starten af 2024. Det er en målrettet regulering,
som ikke handler om udtagning, men som handler om andre måder at dyrke på, så der bliver
mindre kvælstof, bl.a. brug af efterafgrøder m.m. Så der er altså også andre elementer, man kan
tage i brug for at nå målet om at få genoprettet livet og få vores biodiversitet tilbage i vores
fjorde.
                                                                                                                 Kl. 13:49

Formanden (Søren Gade):
Spørgeren.
                                                                                                                 Kl. 13:49

Søren Egge Rasmussen (EL):
Jeg lyttede mig til, at ministeren ikke lige tog det ned og sagde, vi skal reducere landbrugsarealet
med 600.000 ha, altså at det ikke var svaret, men at der kunne være noget målrettet regulering,
som man kunne komme frem til ville have en eller anden effekt. Der må man bare sige, at
professor Stig Markager jo er blevet kontrolleret med en second opinion, og det er blevet
konstateret i to delrapporter, at dygtige danske forskere sådan set har metoder og resultater, som
er valide. Så der er sådan set, synes jeg, ekstra god grund til at lytte til den ekspertise, som der er i
Danmark, og ikke bare lade det være op til nogle trepartsdrøftelser. Vi har sådan set noget viden.
   Jeg synes, at det burde gøre stort indtryk, når Stig Markager kommer ud og siger, at det er
600.000 ha, som vi burde udtage af landbrugsarealet, og når Biodiversitetsrådet kommer og siger,
at vi sådan set skal have vendt en nedadgående udvikling /afvikling af biodiversiteten. Vi skal
sådan set have vendt kurverne inden 2030, og det kræver arealer. Det er ikke bare noget, man kan
klare ved, at der er lidt efterafgrøder ude på nogle landbrugsarealer. Der skal reduceres et
landbrugsareal. Så det er sådan set det, der er vores udgangspunkt for at lytte til forskellige
eksperter, altså at komme frem til noget, som måske kan lyde lidt drastisk, nemlig at man
reducerer det danske landbrugsareal med 25 pct.; men når det er det, der er nødvendigt, så er det
det, vi går efter.
   Jeg har lyttet mig til, at ministeren i et radioprogram, der hedder »Guld og grønne skove«, har
italesat, at den biodiversitetsnaturkrise, vi er i, sådan set er større end coronakrisen. Og den
tidligere sundhedsminister, nuværende miljøminister, har jo en vis erfaring med at lave
vidtgående beslutninger, som havde store konsekvenser for det danske samfund. Ministeren har jo
vist, at det kan lade sig gøre. Hvorfor er det så, at ministeren som miljøminister nøler med
virkelig at tage det alvorligt?
                                                                                                                 Kl. 13:51

Formanden (Søren Gade):
Ministeren.
                                                                                                                 Kl. 13:51

Miljøministeren (Magnus Heunicke):
Det gør jeg heller ikke. Jeg står fuldstændig ved, at den globale, men også den nationale krise, vi
har i forhold til vores biodiversitet, er af et omfang, som gør, at når man taler med forskere og
læser rapporterne, at det er en meget, meget grundlæggende omstilling, vi skal have, af vores
samfund. Det er en af de store forskelle fra den anden krise, der blev nævnt her, som var en hård
krise, men som der var sat en slutdato på. Her må man sige, at når vi skal – og det skal vi jo –
komme igennem krisen for vores biodiversitet, så er det en grundlæggende omstilling af
samfundet, der skal til, hvor det ikke kommer tilbage til normalen. Det er vel det, som er det
grundlæggende og fundamentalt anderledes.
                                                                                                                 Kl. 13:52Formanden (Søren Gade):
Spørgeren.
                                                                                                                 Kl. 13:52

Søren Egge Rasmussen (EL):
Ja, vi skal ikke tilbage til normalen, og derfor er den italesættelse af, at lidt efterafgrøder løser
det, en farlig vej. Hvis vi skal frem til nogle grundlæggende ændringer, er det jo sådan set, at vi
skal frem til at reducere landbrugsarealet. Jeg ville ønske, at der var flere politikere, der kunne se
det positive i, at der stadig væk er turister, der vil besøge Danmark, fordi der er en fisk at fange i
havet, og fordi man kan lide at svømme i et rent hav, og fordi man kan få de naturoplevelser, som
Danmark tidligere har været kendt for. Kan ministeren ikke se, at det ikke er landbruget, der skal
diktere vores fremtid?
                                                                                                                 Kl. 13:52

Formanden (Søren Gade):
Ministeren.
                                                                                                                 Kl. 13:52

Miljøministeren (Magnus Heunicke):
Jo. Og vi har jo ved det tidligere spørgsmål netop drøftet vores planer om 250.000 ha mere skov.
Vi har jo aftalt fælles, at de 100.000 ha lavbundsjorde, som skal udtages, bliver til vådområder; vi
genslynger bække og vandløb; vi renser vores meget hårdt udsatte søer op. Og alle de ting skal jo
også til. Det, jeg bare siger her, er, at udtagning af vådområder ikke er den eneste ting; der skal
udtages, og der skal plantes skov og laves andre ting i vores landskaber. Men der er også andre
redskaber, der skal i brug, og vi skal have alle redskaber i brug for at nå vores mål på de 18.000.
                                                                                                                 Kl. 13:53

Formanden (Søren Gade):
Spørgeren for et afsluttende spørgsmål.
                                                                                                                 Kl. 13:53

Søren Egge Rasmussen (EL):
Når nu den tidligere coronaminister ved, hvordan man kan træffe hurtige beslutninger og få et
stort flertal i Folketinget til at være med på det, så kunne jeg godt tænke mig at høre, om ikke
ministeren, når han nu er kommet frem til en erkendelse af, at vores naturkrise er så stor, kan
trække på de erfaringer, han gjorde sig som sundhedsminister, til at være med til at gå i teten og
sige: Her skal laves nogle grundlæggende forandringer, som kan være med til at sikre vores
biodiversitet?
                                                                                                                 Kl. 13:53

Formanden (Søren Gade):
Ministeren.
                                                                                                                 Kl. 13:53

Miljøministeren (Magnus Heunicke):
Jeg kan love, at jeg trækker ekstremt meget på nogle af de erfaringer. Noget, jeg er tilfreds med,
er, at jeg jo kommer ind på et område, hvor der faktisk er et bredt forlig, og det mener jeg er en af
de ting fra coronatiden, der var gode: Der var masser af politisk debat, men der var trods alt en
meget, meget bred politisk opbakning til det, der skulle til. Og vi kan jo konstatere, at der også
her er en bred politisk opbakning til den politiske aftale om en grøn omstilling af landbruget, og
når man skal drøfte det, der hedder genbesøget af præcis den indsats, vi taler om her, så er det mit
bud, at partierne faktisk vil have handling og vil være klar til at lægge ryg til det, der skal til, og
der skal alvorlige indsatser til.
                                                                                                                 Kl. 13:54

Formanden (Søren Gade):
Det afslutter spørgsmålet. Vi siger tak til miljøministeren og til hr. Søren Egge Rasmussen fra
Enhedslisten.
   Vi byder velkommen til børne- og undervisningsministeren. Spørgsmålet bliver stillet af fru
Lotte Rod fra Radikale Venstre.
                                                                                                                 Kl. 13:54Spm. nr. S 296
8) Til børne- og undervisningsministeren af:
Lotte Rod (RV):
Hvad er ministerens holdning til, at regeringen ikke har gjort noget for at forbedre kvaliteten i
dagtilbud, siden undersøgelsen udarbejdet af Danmarks Evalueringsinstitut og Det Nationale
Forsknings- og Analyseinstitut for Velfærd viste, at kun en ud af ti vuggestuer har god kvalitet?


Skriftlig begrundelse

Der henvises til rapporten Kvalitet i dagtilbud fra 2023 udarbejdet af Danmarks
Evalueringsinstitut (EVA) og Det Nationale Forsknings- og Analyseinstitut for Velfærd (VIVE).

Formanden (Søren Gade):
Værsgo.
                                                                                                                Kl. 13:54

Lotte Rod (RV):
Tak. Hvad er ministerens holdning til, at regeringen ikke har gjort noget for kvaliteten i dagtilbud,
siden EVA's undersøgelse viste, at kun en ud af ti vuggestuer har god kvalitet?
                                                                                                                Kl. 13:54

Formanden (Søren Gade):
Ministeren.
                                                                                                                Kl. 13:54

Børne- og undervisningsministeren (Mattias Tesfaye):
Der er heldigvis gjort noget og der er meget i gang for at forbedre kvaliteten i daginstitutionerne.
Hvis man lige skruer tiden lidt tilbage, kan man se, at der er afsat et milliardbeløb til at indføre
minimumsnormeringer, som gælder her fra januar 2024, så der kommer mere pædagogisk
personale hos vores børn. Vi har i sommer afsat ca. 200 mio. kr. til opkvalificering af pædagogisk
personale i dagtilbud; det kan f.eks. være en pædagogmedhjælper, der læser til meritpædagog.
Der er i år afsat 350 mio. kr. årligt til mere pædagogisk personale i daginstitutioner med mange
børn i udsatte positioner, og så har regeringen lige netop indgået en historisk trepartsaftale med
arbejdsmarkedets parter, hvor der bl.a. prioriteres ca. 1½ mia. kr. fra 2026 og frem til bl.a. at
forbedre rekrutteringen og fastholdelsen af personale på børneområdet. Ifølge BUPL, altså
pædagogernes fagforening, svarer det til ca. 1.800 kr. om måneden for en pædagog. Samtidig er
vi i gang med at se på en ny pædagoguddannelse.
   Alle de initiativer skal være med til at sikre kvalitet i vuggestuer, børnehaver og dagplejen.
Investeringer fra centralt hold kan dog ikke stå alene. Det kræver også en indsats lokalt.
Kvalitetsundersøgelsen, som der henvises til i spørgsmålet, har nogle resultater, som bør føre til
refleksion, også i kommunerne. Fra 2022 trådte der nye regler i kraft, som skal styrke
kommunernes tilsyn med det pædagogiske indhold i dagtilbuddene, og efter at have læst
kvalitetsundersøgelsen sendte jeg i maj et brev til alle kommuner, hvor jeg også indskærpede
kommunernes ansvar for så også at sikre den kvalitet i henhold til gældende lovgivning. Tak for
ordet.
                                                                                                                Kl. 13:56

Formanden (Søren Gade):
Spørgeren.
                                                                                                                Kl. 13:56

Lotte Rod (RV):
Vi ved jo faktisk godt fra forskningen, hvad små børn har brug for. Altså, i dag har jeg besøg af
Grethe Kragh-Müller og Charlotte Ringsmose, som er nogle af dem i Danmark, der ved allermest
om børns udvikling, og de kan se, at godt nok bliver normeringen en lille smule bedre – ikke god
nok, men en lille smule bedre – men det går samtidig tilbage på de andre vigtige ting. Så hvad har
regeringen egentlig gjort, for at der ikke bare kommer en lavere pædagogandel, større
børnegrupper eller større institutioner?
                                                                                                                Kl. 13:57Formanden (Søren Gade):
Ministeren.
                                                                                                               Kl. 13:57

Børne- og undervisningsministeren (Mattias Tesfaye):
Pædagogandelen har været faldende her de seneste år, og jeg tror, at det er en meget naturlig
udvikling, fordi kommunerne er i gang med at få ansat personale, så de lever op til loven om
minimumsnormeringer. Der er faktisk blevet ansat 900 ekstra pædagoger, men der er bare blevet
ansat over 5.000 ekstra pædagogmedhjælpere, og tilsammen betyder det så, at andelen af
pædagoger falder, selv om antallet stiger.
                                                                                                               Kl. 13:57

Formanden (Søren Gade):
Spørgeren.
                                                                                                               Kl. 13:57

Lotte Rod (RV):
Men hvordan hænger det sammen, at regeringen vil have børnefamilier til at hente børnene 5
minutter i lukketid med god samvittighed, når man ikke gør mere for at sikre, at alle vuggestuer
har god kvalitet?
                                                                                                               Kl. 13:57

Formanden (Søren Gade):
Ministeren.
                                                                                                               Kl. 13:57

Børne- og undervisningsministeren (Mattias Tesfaye):
Jeg synes egentlig, at de initiativer, jeg nævner, er et meget godt billede på, hvordan
børneområdet har været prioriteret de seneste år. Loven om minimumsnormeringer er jo en
kæmpestor økonomisk saltvandsindsprøjtning til de 0-6-årige børn, og den trepartsaftale, der
netop er blevet lavet, giver jo 1.800 kr. mere om måneden, ifølge pædagogernes egen
fagforening, til pædagogisk personale. Altså, det er noget, der kan mærkes på bundlinjen.
                                                                                                               Kl. 13:58

Formanden (Søren Gade):
Spørgeren for sit afsluttende spørgsmål.
                                                                                                               Kl. 13:58

Lotte Rod (RV):
Det er, som om regeringen ikke tager det alvorligt. Det er kun en ud af ti vuggestuer, som har god
kvalitet. Altså, derfor får jeg lyst til at spørge ministeren: Vil regeringen prioritere de penge, der
skal til for at kunne ansætte pædagoger nok, til at de kan være sammen med børnene i små
grupper, ikke kun et par timer om formiddagen, men hele dagen?
                                                                                                               Kl. 13:58

Formanden (Søren Gade):
Ministeren.
                                                                                                               Kl. 13:58

Børne- og undervisningsministeren (Mattias Tesfaye):
Det var en kvalitetsundersøgelse af vuggestuer og dagplejer, som var trist læsning, for kvaliteten
er for lav. Men jeg synes også, at noget interessant, der var i den undersøgelse, var, at uddannet
personale gør en stor forskel. Derfor vil det, at vi nu i sommer har afsat økonomi til, at
pædagogmedhjælpere kan læse til meritpædagoger, det, at vi udbetaler mere i løn til
pædagogerne, i et håb om at flere af dem også vil blive fastholdt og måske nye rekrutteret, og det,
at der vil komme flere kolleger som følge af aftalen om minimumsnormeringer, alt sammen være
med til at øge kvaliteten.
                                                                                                               Kl. 13:59

Formanden (Søren Gade):
Det afslutter spørgsmålet. Vi siger tak til børne- og undervisningsministeren og tak til fru Lotte
Rod fra Radikale Venstre.   Jeg byder nu velkommen til udlændinge- og integrationsministeren. Næste spørgsmål bliver
stillet af fru Mette Thiesen fra Dansk Folkeparti.
                                                                                                                Kl. 13:59

Spm. nr. S 281 (omtrykt)
9) Til udlændinge- og integrationsministeren af:
Mette Thiesen (DF) (medspørger: Mikkel Bjørn (DF)):
Finder ministeren det acceptabelt, at mere end hver fjerde indvandrer i lovforslaget om
meddelelse af indfødsret, 776 af 2.769, dvs. 430 bipersoner, 211 med dispensation og 135
statsløse født i Danmark, ikke opfylder de såkaldte strenge betingelser for opnåelse af indfødsret,
og vil ministeren arbejde for, at opfyldelse af samtlige betingelser skal være det absolutte
udgangspunkt for opnåelse af dansk indfødsret?

Formanden (Søren Gade):
Værsgo.
                                                                                                                Kl. 13:59

Mette Thiesen (DF):
Finder ministeren det acceptabelt, at mere end hver fjerde indvandrer i lovforslaget om
meddelelse af indfødsret, 776 af 2.769, dvs. 430 bipersoner, 211 med dispensation og 135
statsløse født i Danmark, ikke opfylder de såkaldte strenge betingelser for opnåelse af indfødsret,
og vil ministeren arbejde for, at opfyldelse af samtlige betingelser skal være det absolutte
udgangspunkt for opnåelse af dansk indfødsret?
                                                                                                                Kl. 14:00

Formanden (Søren Gade):
Ministeren.
                                                                                                                Kl. 14:00

Udlændinge- og integrationsministeren (Kaare Dybvad Bek):
Tak for spørgsmålet. En ansøger skal enten opfylde de betingelser, som et flertal i Folketinget har
vedtaget, og som er udmøntet i cirkulæret om indfødsret, eller være blevet meddelt dispensation
fra Folketingets Indfødsretsudvalg for at kunne blive optaget på lovforslag om indfødsrets
meddelelse. Indfødsretsaftalen, der er udmøntet i den pågældende cirkulæreskrivelse om
naturalisation, indeholder lempede vilkår for en række ansøgergrupper. Det gælder bl.a.
ansøgernes børn, altså det, der hedder bipersoner, dansksindede sydslesvigere og nordiske
statsborgere. Det gælder også statsløse, som er født her i landet og indgiver en ansøgning om
dansk statsborgerskab, inden de fylder 21 år. Dem er der optaget 176 af på lovforslaget. Heraf er
175 optaget efter børnekonventionen og en efter statsløsekonventionen.
   Derudover kan Folketingets Indfødsretsudvalg som sagt meddele en ansøger dispensation fra
en eller flere betingelser. Jeg sidder ikke selv i udvalget, og jeg har på den måde ikke indflydelse
på, hvor mange der får dispensation fra de forskellige krav, men generelt mener jeg jo, at det er
rigtigt, at udvalget efter et konkret skøn har mulighed for at meddele en dispensation. Jeg synes
også, at det er logisk, at børn kan erhverve dansk statsborgerskab sammen med deres forældre
uden at opfylde reglerne om f.eks. at have været i fuldtidsbeskæftigelse, hvad der jo er svært for
mange børn, og jeg har på nuværende tidspunkt derfor ikke et ønske om at ændre den gældende
indfødsretsaftale eller reglerne i indfødsretsloven, der regulerer bipersoners erhvervelse af dansk
statsborgerskab. Tak for ordet.
                                                                                                                Kl. 14:01

Formanden (Søren Gade):
Spørgeren.
                                                                                                                Kl. 14:01

Mette Thiesen (DF):
Der er jo ingen tvivl om, at vi i Dansk Folkeparti mener, at den måde, man smider om sig med
danske statsborgerskaber på, er forkert, og at det er forkert, at det danske Folketing sidder og
giver statsborgerskaber i blinde, fordi man simpelt hen ikke gider at bruge tid på at sætte sig ind i,
hvem der egentlig er på lovforslaget. Vi kan jo igen og igen trævle noget op. For ganske nylig
trævlede vi op, at en voldsmand, som var blevet idømt en dom for vold, faktisk på en af vores
ansatte i partiet, stod på det her lovforslag. Det var sådan set kun, fordi vi passede vores arbejdeog nidkært sad og kiggede på, hvem det egentlig er, der er på det her lovforslag, at han blev pillet
af.Vi har også hørt om, at der desværre sker utallige fejl i ministeriet, hvor man også går ud og

siger, at man desværre ikke kan frakende statsborgerskabet fra selv grove kriminelle, fordi der er
begået fejl eller der er nogle papirer, der er blevet væk, osv. Nu ser vi så igen et lovforslag med
2.769 personer samlet i ét stort bunkebryllup, som det danske Folketing – ikke Dansk Folkeparti
– kommer til at meddele statsborgerskab. Vi kan jo se, at bl.a. 135 af dem er statsløse og 211 af
dem har fået dispensation.
   Mener ministeren, at det er okay, at der er så stor en procentdel, som ikke lever op til de her
såkaldte strenge kriterier i indfødsretsloven?
                                                                                                                Kl. 14:03

Formanden (Søren Gade):
Ministeren.
                                                                                                                Kl. 14:03

Udlændinge- og integrationsministeren (Kaare Dybvad Bek):
Jeg synes, at det er helt rimeligt, at et barn på f.eks. 10 år ikke skal leve op til kravet om at være
beskæftiget i en årrække forud. Det er jo ret svært i sagens natur. Og jeg vil også gerne have lov
at betvivle, at de 2.700 skulle være så stort et problem. Ser man eksempelvis på dengang, hvor
Dansk Folkeparti havde rigtig stor indflydelse, og hvor de to spørgeres tidligere parti, Det
Konservative Folkeparti, havde meget stor indflydelse, var det jo 80-90 pct. af dem, der står på
lovforslaget, som havde mellemøstlig baggrund. Nu er det en fjerdedel. Så det er da gået
voldsomt i den rigtige retning, siden Socialdemokratiet fik magt over den her lovgivning, og
siden spørgernes nuværende og tidligere partier mistede magten over lovgivningen.
                                                                                                                Kl. 14:03

Formanden (Søren Gade):
Spørgeren.
                                                                                                                Kl. 14:03

Mette Thiesen (DF):
Tusind tak. Det er så sjovt, at ministeren altid bruger det her med, at det var dengang, Poul Nyrup
Rasmussen stod i spidsen for en socialdemokratisk regering. Det er en regering, som har været
med til at ødelægge Danmark. Han stod og sagde, at Dansk Folkeparti ikke var stuerene, fordi vi
påpegede det åbenlyse. Vi fik strammet en hel masse ting dengang, og den eneste grund til, at
Danmark ikke ligner Sverige i dag, er Dansk Folkeparti. Det er dæleme ikke på grund af
Socialdemokratiet. Det er bare for at få de historiske fakta på plads. Men dengang stemte vi jo
sådan set også imod rigtig, rigtig mange af dem her, og i dag stemmer vi selvfølgelig nej, og vi
mener, at det her skal laves om.
   Hvorfor er Socialdemokratiet så opsat på at give kriminelle mennesker og mennesker, man
ikke ved en dyt om, statsborgerskab?
                                                                                                                Kl. 14:04

Formanden (Søren Gade):
Ministeren.
                                                                                                                Kl. 14:04

Udlændinge- og integrationsministeren (Kaare Dybvad Bek):
Nu må vi lige have det historiske på plads. Altså, de to spørgeres daværende parti, Det
Konservative Folkeparti, stemte jo for de her lovforslag, fordi man sad i regering. Så når man var
medlem af Det Konservative Folkeparti, bakkede man jo op om de her lovforslag med tusindvis
af folk fra Mellemøsten og Nordafrika, som stod på lovforslaget – modsat i dag, hvor de tre
største grupper er briter, tyskere og polakker. Det er nogle helt andre lovforslag, der er i dag.
   Det er jeg glad for at Socialdemokratiet har fået styr på, og så må man godt i Dansk Folkeparti
sige, at man stadig gerne vil gøre det strammere, end man gjorde det dengang. Men set år for år,
bliver det bedre og bedre, jo længere tid vi sidder i regering.
                                                                                                                Kl. 14:05

Formanden (Søren Gade):Så byder jeg velkommen til en medspørger, og det er hr. Mikkel Bjørn for Dansk Folkeparti.
Værsgo.
                                                                                                               Kl. 14:05

Mikkel Bjørn (DF):
Nu har jeg aldrig været medlem af Det Konservative Folkeparti. Men tak til ministeren.
   Det, jeg godt vil indskærpe, er, hvad ministeren meget behændigt ikke kommer ind på, nemlig
det, der reelt er sandheden omkring den indfødsretslovgivning, vi har i Danmark, og det er, at
voldtægtsforbrydere, bandekriminelle og folk, der grundlæggende er dybt kriminelle mennesker,
kan komme på lovforslag om indfødsrets meddelelse, hvis de er statsløse. Det vil jeg godt have at
ministeren kommenterer på. Hvordan kan der være nogen rimelighed i, at vi skal give potentielle
voldtægtsforbrydere, bandemedlemmer og hjemmerøvere dansk statsborgerskab, alene fordi de
kommer fra specifikke områder af verden? Det kan da ikke passe, at danskerne skal være tjent
med større utryghed i deres eget land, fordi ministeren insisterer på at overholde en konvention,
som grundlæggende gør Danmark utryggere.
                                                                                                               Kl. 14:06

Formanden (Søren Gade):
Ministeren.
                                                                                                               Kl. 14:06

Udlændinge- og integrationsministeren (Kaare Dybvad Bek):
Jeg havde fået det indtryk, at spørgeren havde været medlem af Konservativ Ungdom, men det
kan så være, at jeg har taget fejl. Men man må jo antage, at hvis man melder sig ind i Konservativ
Ungdom, så bakker man op om Det Konservative Folkeparti, for ellers giver det jo ingen mening
at melde sig ind. Altså, man melder sig jo heller ikke ind i FDM, hvis man er imod biler eller ikke
har et kørekort. Det ville da være mærkeligt. Men okay, jeg skal ikke dømme.
   Hvis det er statsløse, det handler om, forstår jeg ikke, hvad bipersonerne har at gøre med det.
Altså, hvis det handler om statsløse – hvis det er det, diskussionen handler om – hvorfor så tage
bipersonerne ind i det? Kan en biperson, der er voldtægtsdømt, blive optaget? Altså, det er jo
svært, hvis man er 10 år gammel, at blive dømt, for man er under den kriminelle lavalder, og jeg
tror også, det er svært at begå en voldtægt som 10-årig.
   Så lad os tage det forhold til de statsløse. Jeg anerkender, at vi har et område her, hvor vi ikke
med dansk lov kan stramme yderligere, i forhold til hvordan det er, fordi vi har underskrevet en
konvention. Og som vi så ofte før har diskuteret her i salen og andre steder i Folketinget, er det jo
sådan, at vi kun kan undgå det krav, hvis vi melder os ud af konventionerne. Men samtidig er
vilkåret bare sådan, at lige nu er det først og fremmest vestlige borgere, der får statsborgerskab i
Danmark.
                                                                                                               Kl. 14:07

Formanden (Søren Gade):
Medspørgeren.
                                                                                                               Kl. 14:07

Mikkel Bjørn (DF):
Hvis man kigger på bipersoner, kan man se, hvad sandheden er om det, ministeren siger, nemlig
at der er rigtig mange ikkevestlige og også mellemøstlige indvandrere, der får dansk
statsborgerskab. Men jeg kan fortælle ministeren, hvad grunden er til, at vi inkluderer bipersoner,
og det er, at du sagtens kan være en 14-årig voldtægtsdømt, der, fordi du er under den kriminelle
lavalder, ikke er forhindret i at komme på lovforslaget om indfødsrets meddelelse, og fuldstændig
det samme gælder, hvis du er en statsløs voldtægtsforbryder, en statsløs hjemmerøver eller en
statsløs, der er medlem af en bande. Det er det, vi problematiserer, og det er det, jeg godt vil have
at ministeren redegør for.
                                                                                                               Kl. 14:07

Formanden (Søren Gade):
Ministeren.
                                                                                                               Kl. 14:07

Udlændinge- og integrationsministeren (Kaare Dybvad Bek):Jeg anerkender fuldt ud, at der i forhold til den gruppe, som er statsløse, er lempeligere vilkår,
end hvad jeg synes er optimalt, men som vi har diskuteret før – og jeg har jo også har anerkendt
Dansk Folkeparti for at sige, at man har det udgangspunkt, at man ikke er interesseret i, at vi er
med i konventionerne – så er det at træde ud af konventionerne den eneste måde, man kan løse
det her problem på. Det er vi ikke interesseret i fra regeringens side, men jeg anerkender
selvfølgelig, at Dansk Folkeparti er klar til at tage konsekvensen af den holdning, men giver
udtryk for her i dag.
                                                                                                                Kl. 14:08

Formanden (Søren Gade):
Vi siger tak til medspørgeren, hr. Mikkel Bjørn, Dansk Folkeparti. Jeg giver igen ordet til fru
Mette Thiesen, ligeledes Dansk Folkeparti, for et afsluttende spørgsmål.
                                                                                                                Kl. 14:08

Mette Thiesen (DF):
Tusind tak. Igen ser vi jo desværre en minister, der er verdensmester i rygsvømning, fordi man
ikke vil stå på mål for det, man står for.
   Det her skal laves om, og det er det, vi vil i Dansk Folkeparti. Det er ødelæggende for
Danmark, at man i den grad kaster sig på knæ for nogle konventioner, der er skrevet i en anden
tid og med et andet formål. Og ja, vi står i Dansk Folkeparti fuldstændig på mål for, at vi gerne
vil redde Danmark, og der er en del af det altså, at eksempelvis statsløsekonventionen og
statsborgerretskonventionen, som står i vejen for, at man kan beskytte danskerne, vil vi gerne ud
af, så vi også kan sikre Danmark i fremtiden. Men det er jo en erkendelse, at Socialdemokratiet
ikke vil det. Så man kan godt komme og sige alle de rigtige ting, men man kommer jo ikke til at
kunne komme i mål med det her, og det er jo fint, at ministeren erkender det.
                                                                                                                Kl. 14:09

Formanden (Søren Gade):
Ministeren.
                                                                                                                Kl. 14:09

Udlændinge- og integrationsministeren (Kaare Dybvad Bek):
Jamen det kræver jo ikke noget at puste sig op og sige, at man vil redde Danmark. Vi har den
næstlaveste asylmodtagelse i Vesteuropa, og vi har sandsynligvis de strammeste indfødsretsregler
inden for EU. Det er jo som en brandmand, der kommer ud til et hus, der ikke brænder, og siger:
Vi vil redde det her hus. Altså, vi har styr på situationen her, hvor vi er nu. (Mette Thiesen (NB):
Wauw!). Man kan godt afbryde og lave et stort cirkus ud af det, men det ændrer ikke ved, at når
man sammenligner med dengang, Dansk Folkeparti og de partier, som spørgerne før har været
medlem af, havde magten, så ser det meget bedre ud i dag. De største nationaliteter, der får
indfødsret, er folk fra Tyskland, Polen og Storbritannien, modsat dengang, hvor spørgeren havde
magten.
                                                                                                                Kl. 14:09

Formanden (Søren Gade):
Det afslutter spørgsmålet. Vi siger tak til fru Mette Thiesen, Dansk Folkeparti.
   Det næste spørgsmål er ligeledes til udlændinge- og integrationsministeren, og det bliver stillet
af fru Rosa Lund fra Enhedslisten.
                                                                                                                Kl. 14:10

Spm. nr. S 284
10) Til udlændinge- og integrationsministeren af:
Rosa Lund (EL):
Hvordan vil ministeren sikre, at Sabaahs vigtige arbejde med minoritetsetniske lgbt+-personer
fortsat vil blive løftet, når der ikke afsættes tilstrækkelige midler til Sabaah på den nye finanslov?

Formanden (Søren Gade):
Værsgo.
                                                                                                                Kl. 14:10

Rosa Lund (EL):Tak. Hvordan vil ministeren sikre, at Sabaahs vigtige arbejde med minoritetsetniske lgbt+-
personer fortsat vil blive løftet, når der ikke afsættes tilstrækkelige midler til Sabaah på den nye
finanslov?
                                                                                                                 Kl. 14:10

Formanden (Søren Gade):
Ministeren.
                                                                                                                 Kl. 14:10

Udlændinge- og integrationsministeren (Kaare Dybvad Bek):
Tak for spørgsmålet, som selvfølgelig angår prioritering på finansloven i forhold til foreningen
Sabaah. Regeringen har fokus på at føre en ansvarlig økonomisk politik, og vi har jo sammen
med et bredt flertal i Folketinget lavet en aftale om en finanslov, som har det samme
grundlæggende syn på det. Den er historisk bred, men jo desværre ikke med Enhedslisten, der
står uden for som det eneste parti. Det betyder, at det har været nødvendigt at prioritere mellem
en række initiativer, hvor det er beklageligt, at alle ikke har kunnet finde vej til aftalen.
   Jeg tror, det er for meget at komme ind på den mulige fremtidige finansiering af foreningen
Sabaah eller andre foreninger, men jeg synes dog, det er på sin plads også at nævne, at der på
finansloven for 2024 fortsat afsættes cirka ½ mio. kr. årligt til Sabaah. Jeg mener, der er en række
civilsamfundsorganisationer og foreninger, som bidrager med en vigtig indsats, når det kommer
til at understøtte god modtagelse og integration i Danmark. Det gælder Sabaah, som arbejder
sammen med minoritetsetniske lgbt+-personer og i indsatsen mod negativ social kontrol løfter en
vigtig opgave. Jeg har selv aftalt at skulle drøfte det her med Sabaah på fredag, bl.a. i forhold til
hvordan de kan fortsætte deres arbejde.
   Det er en prioritering fra regeringen at styrke indsatsen mod social kontrol og hjælpe dem, der
er ofre for det, og det gælder, uanset hvad baggrund man har, at man skal have mulighed for at
leve et frit liv efter sit eget valg. Det er ikke ens kønsidentitet, som skal være afgørende for, hvad
for nogle muligheder man får.
   Men jeg tror også, at jeg må sige, at nu er der indgået en finanslovsaftale for 2024, og de
prioriteter, som partierne bragte ind, var jo det, der formede den endelige aftale, og den er, som
den ligger. Jeg håber, det er muligt, at Sabaah alligevel kan fortsætte deres gode arbejde. Tak for
ordet.
                                                                                                                 Kl. 14:12

Formanden (Søren Gade):
Spørgeren.
                                                                                                                 Kl. 14:12

Rosa Lund (EL):
Det er fuldstændig rigtigt observeret af ministeren, at Enhedslisten selvfølgelig ikke indgår en
finanslovsaftale, hvori der ligger en besparelse på en forening, som er så vigtig som Sabaah. Lad
nu det ligge.
   På den måde hører jeg jo i ministerens svar, at vi et eller andet sted trods alt har en fælles
dagsorden om, at vi gerne vil støtte den her forening. Derfor vil jeg bare gentage spørgsmålet:
Hvordan vil Sabaahs muligheder økonomisk være i fremtiden for at kunne løfte den meget
vigtige opgave, de løfter? Kunne man f.eks. forestille sig, at de fik en større andel af den lgbt+-
handleplan, som regeringen har sat penge af til på finansloven?
                                                                                                                 Kl. 14:13

Formanden (Søren Gade):
Ministeren.
                                                                                                                 Kl. 14:13

Udlændinge- og integrationsministeren (Kaare Dybvad Bek):
Som jeg sagde tidligere, har jeg aftalt at skulle tale med foreningen Sabaah om deres eget arbejde
videre. Jeg tror, det vil være svært for mig her at stå og lægge bånd på nogle aftaler, der ligger i
nogle andre ministerier. Men jeg er enig i, den indsats, der er både for kvinder med
minoritetsetnisk baggrund generelt, men særlig også folk, der har, kan man sige, dobbelt
minoritetsbaggrund – både etnisk og seksuelt – er utrolig vigtig og noget, som vi skal prioritere
fremadrettet.
                                                                                                                 Kl. 14:13Formanden (Søren Gade):
Spørgeren.
                                                                                                                Kl. 14:13

Rosa Lund (EL):
Hvis ministeren så skal sige noget, der kan ske i ministerens eget ministerium, hvordan forestiller
regeringen sig så, at det netop i Udlændinge- og Integrationsministeriet vil blive sikret, at den her
opgave bliver løftet? Når nu man har sat alt muligt i gang med kommissioner, der skal undersøge,
hvordan vi kan tage et reelt opgør med negativ social kontrol, og når man i øvrigt i pressen tit og
ofte hører ministeren sige, at vi også nu skal tage et opgør med det her, så virker det bare lidt
modsat, at man ikke sætter penge af til netop en organisation som Sabaah. Så hvad kommer der til
at ske i ministerens eget ministerium?
                                                                                                                Kl. 14:14

Formanden (Søren Gade):
Ministeren.
                                                                                                                Kl. 14:14

Udlændinge- og integrationsministeren (Kaare Dybvad Bek):
Det, som jeg sidder og arbejder med nu, er jo grundlæggende en beskæring af de statslige
integrationsindsatser som følge af kriminalforsorgsaftalen, der blev indgået for nogle år siden.
Der har jeg haft det som en klar prioritet, at alt det, der handler om negativ social kontrol, alt det,
der handler om rådgivning til folk, der er i en særlig udsat position, skal friholdes fra de
besparelser, der ligger. Men det er jo det rammevilkår, som jeg også er i; jeg har ikke en
selvstændig pengekasse, som jeg kan bruge, som jeg gerne vil. Der ligger også nogle andre
aftaler, som jeg er tvunget til at følge.
                                                                                                                Kl. 14:14

Formanden (Søren Gade):
Spørgeren med et afsluttende spørgsmål.
                                                                                                                Kl. 14:14

Rosa Lund (EL):
Jeg tænker, at det på mange måder ville være – nu skal jeg passe på, hvad jeg siger – dejligt, hvis
ministeren havde en pengekasse, så ministeren lige kunne sætte penge af til den her forening. Det
er virkelig ikke for at være polemisk; det er bare for sige det, som det er: Det klinger ret hult, at
man står og på den ene side siger, at man godt vil tage et opgør med negativ social kontrol, og at
pengene skal komme fra kriminalforsorgsaftalen, og så samtidig på den anden side indgår en
finanslovsaftale, hvori man ikke sætter penge af til en organisation, som er så vigtig, og som
dokumenteret laver arbejde, som hjælper unge mennesker med minoritetsbaggrund ud af negativ
social kontrol.
                                                                                                                Kl. 14:15

Formanden (Søren Gade):
Ministeren.
                                                                                                                Kl. 14:15

Udlændinge- og integrationsministeren (Kaare Dybvad Bek):
Det kunne have været, at Enhedslisten, hvis Enhedslisten havde været med i finanslovsaftalen,
havde fået de penge afsat, og så kunne man have gjort en konkret forskel i stedet for at have stået
hernede og holde tale. Men sådan er der jo så meget. Jeg har set, at ordføreren har efterspurgt, at
jeg gik på arbejde og lavede noget. Nu prøver jeg se på, hvordan vi i det nye år kan sørge for at
lægge en solid indsats i forhold til at efterleve det, som står i regeringsgrundlaget om at bekæmpe
negativ social kontrol. Og så håber jeg, ordføreren sidder tilbage med det indtryk, at jeg også
passer mit arbejde.
                                                                                                                Kl. 14:15

Formanden (Søren Gade):
Tak for det. Det afslutter spørgsmålet. Vi siger tak til udlændinge- og integrationsministeren og
tak til fru Rosa Lund fra Enhedslisten.
   Jeg byder nu velkommen til ministeren for fødevarer, landbrug og fiskeri. Det næste spørgsmål
bliver stillet af hr. Carsten Bach fra Liberal Alliance.                                                                                                                Kl. 14:16

Spm. nr. S 285
11) Til ministeren for fødevarer, landbrug og fiskeri af:
Carsten Bach (LA):
Synes ministeren, at det ville være rimeligt, at man tilbød minkavlerne samme rente for deres
erstatning, som staten kræver af de landmænd, man mener er blevet overkompenseret for
udtagning af lavbundsjorder?

Formanden (Søren Gade):
Værsgo.
                                                                                                                Kl. 14:16

Carsten Bach (LA):
Tak for det, og spørgsmålet lyder egentlig relativt simpelt sådan: Synes ministeren, at det ville
være rimeligt, at man tilbød minkavlerne samme rente for deres erstatning, som staten kræver af
de landmænd, man mener er blevet overkompenseret i forbindelse med udtagning af
lavbundsjorder?
                                                                                                                Kl. 14:16

Formanden (Søren Gade):
Ministeren.
                                                                                                                Kl. 14:16

Ministeren for fødevarer, landbrug og fiskeri (Jacob Jensen):
Tak for spørgsmålet. Regeringen indgik som bekendt i maj i år sammen med LA, Radikale
Venstre og SF en tillægsaftale om en hurtig udbetaling af erstatninger til minkavlerne, og her
aftalte vi jo som bekendt også, at minkavlernes nedlukningserstatning skal værdisikres for at
afbøde konsekvenserne af, at udbetalingerne har taget længere tid end forventet, og for at
ligestille avlerne, uanset om deres sag så måtte blive behandlet først eller senere. Det blev også
aftalt, at værdisikringen beregnes på baggrund af forbrugerprisindekset fra Danmarks Statistik, og
hermed forringes minkavlernes erstatning ikke som følge af inflation, og det synes jeg kun er
rimeligt.
   Spørgeren sammenligner med renterne af de tilbagebetalingskrav som følge af en i øvrigt
stærkt beklagelig fejl i Landbrugsstyrelsen og Miljøstyrelsen, og som der aktuelt også bliver rejst
kritik af. Det er et sagsforløb, som jeg, som jeg også ved tidligere lejligheder har givet udtryk for,
er meget, meget ærgerlig over, og jeg har derfor også bestilt en redegørelse i Landbrugsstyrelsen,
så vi kan få klarlagt det beløb. For det er fuldstændig afgørende, at myndighederne grundigt
gennemgår og evaluerer forløbet, ikke mindst for at den slags fejl kan undgås at skulle ske igen.
   I forhold til spørgsmålet om renter vil jeg også gerne benytte lejligheden til at præcisere, at
det, når der i relation til Landbrugsstyrelsens ordning skal opkræves renter for uretmæssigt
udbetalt støtte, så ikke er med tilbagevirkende kraft. Renterne bliver først tilskrevet, hvis
tilbagebetalingskravet ikke er indfriet inden for en betalingsfrist på som udgangspunkt 30 dage.
Som jeg tidligere har nævnt, har jeg også bedt mit ministerium om at undersøge muligheden for
at kunne give en eventuel henstand og muligheden for også at etablere en afdragsordning, hvis
det måtte være relevant for de lodsejere, der har brug for dette, og det er helt afgørende for mig,
at de berørte lodsejere får mindst mulig gene af fejlen, og at alle muligheder inden for reglerne
benyttes i videst muligt omfang.
                                                                                                                Kl. 14:18

Formanden (Søren Gade):
Spørgeren.
                                                                                                                Kl. 14:18

Carsten Bach (LA):
Tak. Der er masser af teknikaliteter, kan man sige. Hvis vi nu bare holder os helt nøgternt til
rentesatsen, forrentes det, når staten skal have pengene op af lommen for at erstatte de her
overgreb, som jeg jo nærmest vil kalde det, fra statslige myndigheders side, ifølge den
bekendtgørelse, som ministeren selv refererer til, og som Liberal Alliance også selv har været
med til at indgå en aftale omkring, altså erstatningerne til minkavlerne og i øvrigt ogsåfølgeerhvervene, med Nationalbankens rente eller med diskontoen, hvilket så på nuværende
tidspunkt, sådan som jeg lige husker det, vil sige 3,6 pct.
   Men – og der er jo et stort men – når staten så skal indkradse de her kompensationer, som man
mener fejlagtigt at have udbetalt for meget, det er på grund af en fejl, som ministeren nu så også
siger, så kræver man, selv om det er en fejl, som landmændene overhovedet ikke selv er skyld i,
11 pct. i renter, altså 11 pct. kontra 3,6 pct. Hvad tænker ministeren om det?
                                                                                                                 Kl. 14:19

Formanden (Søren Gade):
Ministeren.
                                                                                                                 Kl. 14:19

Ministeren for fødevarer, landbrug og fiskeri (Jacob Jensen):
Jeg forstår fuldstændig godt den problemstilling, der bliver rejst. I forhold til den erstatning, som
minkavlerne skal have, så har vi jo i regeringen inklusive Liberal Alliance, Radikale Venstre og
SF her i foråret netop indgået en politisk aftale, hvor vi, kan man sige, ud over det udgangspunkt,
der lå, også laver en værdisikring. Det er mere end det udgangspunkt, der oprindelig var, og det er
jeg sådan set glad for, og jeg kvitterer også for, at der var politisk vilje til at lave den
værdisikring. Derfor skal man selvfølgelig også se det i den kontekst, at reglerne sådan set ikke
gav den mulighed, men at vi politisk valgte at gå videre med det, i forhold til at minkavlerne ikke
skal stilles ringere, fordi der er sket en lang sagsbehandlingstid.
                                                                                                                 Kl. 14:20

Formanden (Søren Gade):
Spørgeren.
                                                                                                                 Kl. 14:20

Carsten Bach (LA):
Ja, det er jo sådan set alt sammen meget godt, og jeg er med på, hvad det er for en aftale, vi har
indgået om det her. Men kan ministeren ikke se, at det virker helt urimeligt, at man som
minkavler, når man i virkeligheden langt hen ad vejen har fået smadret sit levebrød, og man skal
vente i årevis på en erstatning, så bliver spist af med nærmest ingenting, mens staten meget,
meget gladelig med den anden hånd kræver skyhøje renter?
                                                                                                                 Kl. 14:20

Formanden (Søren Gade):
Ministeren.
                                                                                                                 Kl. 14:20

Ministeren for fødevarer, landbrug og fiskeri (Jacob Jensen):
Uden at det skal blive for teknisk er jeg fuldstændig med på problemstillingen, og jeg er
fuldstændig med på, at vi har lavet en god politisk aftale, som skal imødekomme, at minkavlerne
ikke bliver stillet ringere, fordi der har været inflation, og fordi der har været en
sagsbehandlingstid, der har været meget, meget lang og også alt for lang. Det er derfor, vi har
lavet den her aftale om at værdisikre.
   Så følger renterne, som der bliver refereret til, i øvrigt også af renteloven, som igen følger det,
at vi, når vi har EU-støtte, der ifølge den forordning, som vi er forpligtet til at følge, skal
tilbagebetales, så også skal have en forrentning, der går den anden vej, og det er de regler, jeg
refererer til. Jeg synes til gengæld også, det er rigtig godt, at vi politisk har vedtaget og aftalt, at
værdisikringen på minkavlererstatningerne er blevet gennemført.
                                                                                                                 Kl. 14:21

Formanden (Søren Gade):
Spørgeren med et afsluttende spørgsmål.
                                                                                                                 Kl. 14:21

Carsten Bach (LA):
Tak. Ministeren sagde i sit indledende svar, at Landbrugsstyrelsen og Miljøstyrelsen i den her sag
har begået fejl, og at det selvfølgelig er meget beklageligt, og jeg taler her om tilbagebetalingen
af kompensationer. Der har også været en anden sag, hvor der er blevet udbetalt EU-tilskud imod
reglerne, nemlig til Bregentved Gods, ja, faktisk helt op til 28 mio. kr., og hvor man jo så ikke har
krævet det tilbagebetalt, fordi man som offentlig myndighed, når man har begået en fejl og manikke har genoprettet det, så faktisk ikke kan kræve pengene tilbage. Vil det også være tilfældet,
når vi taler om overkompensationer i forbindelse med udtagning af lavbundsjorder?
                                                                                                                Kl. 14:22

Formanden (Søren Gade):
Ministeren.
                                                                                                                Kl. 14:22

Ministeren for fødevarer, landbrug og fiskeri (Jacob Jensen):
Det, der er tilfældet i forbindelse med udtagningen til lavbundsjorder, er, at jeg, som jeg også har
sagt det, har bedt om en redegørelse fra i mit tilfælde Landbrugsstyrelsen, og i forhold til
Miljøstyrelsen er det jo selvfølgelig min gode kollega miljøministeren, der håndterer det, og det
er simpelt hen for at finde ud af, hvad der op og ned i det, og hvorfor den fejl er blevet begået.
Det, som jeg så selvfølgelig også refererer til, er de krav og de regler, som jeg som minister er
forpligtet til at følge, nemlig renteloven og den EU-forordning, som gør, at vi, hvis man har fået
overbetalt, overkompenseret en lodsejer, i det her tilfælde en landmand, uanset om det er en fejl
eller ej, så er forpligtet til at kræve det tilbage inden for de gældende regler. Det er det, som jeg
forholder mig til, men jeg gør i øvrigt også alt, hvad jeg inden for de gældende regler kan for at
imødegå de gener, som de her lodsejere måtte mene der er.
                                                                                                                Kl. 14:23

Formanden (Søren Gade):
Det afslutter spørgsmålet, og vi siger tak til ministeren for fødevarer, landbrug og fiskeri og tak til
hr. Carsten Bach fra Liberal Alliance.
   Jeg byder nu velkommen til uddannelses- og forskningsministeren, og det næste spørgsmål
bliver stillet af fru Katrine Robsøe fra Radikale Venstre.
                                                                                                                Kl. 14:23

Spm. nr. S 293
12) Til uddannelses- og forskningsministeren af:
Katrine Robsøe (RV):
Hvilke overvejelser gør ministeren sig om, at regeringens afkortning af uddannelserne og su'en
kan øge præstationspresset og nulfejlskulturen blandt fremtidens studerende?

Formanden (Søren Gade):
Værsgo.
                                                                                                                Kl. 14:23

Katrine Robsøe (RV):
Hvilke overvejelser gør ministeren sig om, at regeringens afkortning af uddannelserne og su'en
kan øge præstationspresset og nulfejlskulturen blandt fremtidens studerende?
                                                                                                                Kl. 14:23

Formanden (Søren Gade):
Ministeren.
                                                                                                                Kl. 14:23

Uddannelses- og forskningsministeren (Christina Egelund):
Tak for det. Jeg kan desværre ikke indstille højden på talerstolen nogen steder. Tak for
spørgsmålet. Det er jo rigtigt, at et bredt flertal af Folketingets partier før sommerferien blev
enige om en reform af landets universitetsuddannelser, som der også henvises til i spørgsmålet.
Jeg synes, det er for nemt bare at påstå, at reformen alene handler om en afkortning af
uddannelserne – punktum. Reformen handler også om, at den enkelte studerende fremover i
højere grad skal kunne finde lige præcis den vej, som passer bedst til vedkommendes konkrete
ønsker og behov. Derfor skal de studerende fremover kunne gå forskellige veje, både når det
handler om længde, specialisering, tilrettelæggelse, og især skal der være bedre muligheder for at
vende tilbage og bygge videre på sin kandidatuddannelse eller skifte spor. Og det er min
forventning, at reformen kan fjerne noget af det pres, når det kommer til de studerendes første
studievalg, fordi det ikke behøver at være så endegyldigt. Samtidig investeres der markant i
uddannelseskvaliteten til gavn for de studerende. Det er min forventning, at det vil påvirkestudiemiljøet og trivslen positivt, når der er mere tid til og opmærksomhed på den enkelte
studerende.
   Så er jeg enig i, at vi jo desværre i de her år ser stigende mistrivsel blandt børn og unge i
Danmark og internationalt, men jeg er simpelt hen uenig i, at vores svar på det billede bare skal
være status quo. Det er vigtigt, tror jeg, at vi ikke sætter skræmmebilleder op for de unge, i det
øjeblik vi taler om reformer eller laver noget om. Så er det også rigtigt, at regeringen i vores
regeringsgrundlag har lagt sporene til, hvordan vi ser fremtidens su-system. Vi ønsker at fastholde
en generøs su, men hvor su og uddannelseslængde følges ad og med gode lånemuligheder ud over
stipendiet, hvis man har brug for det. Det mener jeg er både fornuftigt og rimeligt.
                                                                                                                 Kl. 14:25

Formanden (Søren Gade):
Spørgeren.
                                                                                                                 Kl. 14:25

Katrine Robsøe (RV):
Det er jo en lille smule bemærkelsesværdigt, at ministeren i hvert fald ikke ønsker at tale mere
om, hvilke konsekvenser, hvilke negative konsekvenser det kan have, at regeringen lukker
tusindvis af uddannelsespladser, forkorter uddannelser og dermed sørger for, at vi kommer til at
skulle have en kamp om, hvem der kommer til at få de længste uddannelser, også på
universiteterne, hvem der får lov til at få de 2 års kandidatuddannelse. Det er også en lille smule
spøjst, at man overhovedet ikke vil anerkende, at det, hvis man går ind og laver en reform af su-
systemet, som regeringen har lagt op til, hvor det fleksible su-år rent faktisk forsvinder,
overhovedet ikke vil have nogen indvirkning negativt på de studerendes trivsel. Jeg er glad for, at
ministeren anerkender, at der er udfordringer med trivslen blandt vores unge, og jeg er dybt, dybt
bekymret for den mistrivsel, vi ser blandt unge.
   Jeg mener heller ikke, vi skal tegne skræmmebilleder op, og jeg mener heller ikke, vi skal
have status quo, men der er forskel på her, om vi mener, om man trækker i den rigtige retning
eller i den forkerte retning. Jeg mener jo, at regeringen desværre her tager nogle skridt, der
trækker i den helt forkerte retning i forhold til at sikre unge en bedre trivsel i dagens Danmark, og
derfor vil jeg gerne høre, om ministeren ikke anerkender, at det er med til at øge presset på de
unge, når der bliver færre uddannelsespladser og dermed hårdere kamp om at komme ind på dem,
der er tilbage, når man forkorter uddannelser, og når man sørger for nu fremadrettet, som jeg kan
høre regeringen, at fjerne et su-år.
                                                                                                                 Kl. 14:27

Formanden (Søren Gade):
Ministeren.
                                                                                                                 Kl. 14:27

Uddannelses- og forskningsministeren (Christina Egelund):
Jeg ved ikke, hvor spørgeren har fra, at vi fjerner tusindvis af uddannelsespladser. Det er ikke
noget, regeringen har besluttet eller lagt frem eller har ambitioner om. Jeg er derimod stærkt
bekymret for, at vi går ind i en lang årrække, hvor vi har den tunge strukturelle udfordring, at vi
har for få studerende. Det er et problem. Derfor er det også et vigtigt led i vores
uddannelsesreform, at vi åbner op for flere internationale studerende for at kunne dække det
strukturelle behov. Ud over det synes jeg, at det er værdiskabende i sig selv, at man inviterer flere
med et andet syn på verden og kultur indenfor i vores uddannelsesinstitutioner end bare os selv.
                                                                                                                 Kl. 14:27

Formanden (Søren Gade):
Spørgeren.
                                                                                                                 Kl. 14:27

Katrine Robsøe (RV):
Hvis ikke ministeren ved, hvilke tusindvis af uddannelsespladser, der er tale om, så tror jeg,
ministeren lige skal genbesøge den aftale, der blev lavet under den tidligere minister omkring
lukningen af engelsksprogede uddannelser og udflytningsaftalen, der lagde et loft over antallet af
uddannelsespladser i de største byer, der jo har medført, at pladser også bare blev lukket i byerne,
fordi de lå der.   Derudover vil jeg egentlig gerne høre, om ministeren kan pege på, om der er andre eksperter,
der ligesom bakker ministeren op i, af de ting, som regeringen lægger op til at gøre og har
gennemført her, ikke lægger noget yderligere pres på de unge.
                                                                                                                Kl. 14:28

Formanden (Søren Gade):
Ministeren.
                                                                                                                Kl. 14:28

Uddannelses- og forskningsministeren (Christina Egelund):
Jamen regeringen baserer jo ikke sin politik på ekspertvurderinger, men på de holdninger, vi har
til samfundet, og de ambitioner, vi har, for også at kunne lave ting om, og det er bl.a. derfor, at vi
går relativt ambitiøst til værks, når det kommer til at reformere uddannelsessystemet, og også
lægger et reformspor, når det kommer til su-systemet. Vi ved dog noget, for det her med at fjerne
det sjette su-år gjorde man tilbage i 2013, tror jeg det var – dengang det var spørgerens kollega og
partifælle, som var uddannelsesminister. Det ved vi selvfølgelig noget om, og hvad
konsekvenserne blev af det.
                                                                                                                Kl. 14:29

Formanden (Søren Gade):
Spørgeren for det afsluttende spørgsmål.
                                                                                                                Kl. 14:29

Katrine Robsøe (RV):
Ja, det er korrekt, at man i hvert fald dengang lavede om i det, så man sørgede for, at man stadig
væk havde det sjette su-år, hvis det var sådan, at man startede inden for 2 år efter ens
ungdomsuddannelse. Det gjorde man jo også sammen med mange andre gode partier her i
Folketinget. Der var spørgeren jo ikke selv lige til stede, men man har vel tiltrådt su-
forligskredsen, og derfor går jeg ud fra, at man også bakker op om den ændring, der var dengang.
   Jeg vil egentlig bare gerne høre, og ministeren har gjort sig nogle andre tanker om, hvordan vi
så kan øge unges trivsel, hvis man har tænkt sig at fjerne et su-år.
                                                                                                                Kl. 14:29

Formanden (Søren Gade):
Ministeren.
                                                                                                                Kl. 14:29

Uddannelses- og forskningsministeren (Christina Egelund):
Først vil jeg sige, at jeg tror, vi skal være påpasselige med at skære alle unge over en kam. Der er
forskel på dem, og det er der også i et livsforløb. Man kan have perioder, hvor man har det svært.
Og det der med, at der er nogle, som har gode grunde til at skulle bruge længere tid på at
gennemføre deres uddannelse, er jeg fuldstændig enig i, og det kommer vores udspil også til at
afspejle.
                                                                                                                Kl. 14:30

Formanden (Søren Gade):
Tak for det. Og det afslutter spørgsmålet.
   Det næste spørgsmål er ligeledes til uddannelses- og forskningsministeren, og det er ligeledes
stillet af fru Katrine Robsøe, Radikale Venstre.
                                                                                                                Kl. 14:30

Spm. nr. S 295
13) Til uddannelses- og forskningsministeren af:
Katrine Robsøe (RV):
Hvordan forholder ministeren sig til, at de su-besparelser, der fremgår af regeringsgrundlaget,
især vil ramme helt almindelige studieskiftere og gøre det dyrere for fremtidens unge at vælge
om?

Formanden (Søren Gade):
Værsgo.
                                                                                                                Kl. 14:30Katrine Robsøe (RV):
Tak for det. Hvordan forholder ministeren sig til, at de su-besparelser, der fremgår af
regeringsgrundlaget, især vil ramme helt almindelige studieskiftere og gøre det dyrere for
fremtidens unge at vælge om?
                                                                                                                 Kl. 14:30

Formanden (Søren Gade):
Ministeren.
                                                                                                                 Kl. 14:30

Uddannelses- og forskningsministeren (Christina Egelund):
Tak også for det spørgsmål. Regeringen har åbent lagt frem i regeringsgrundlaget, at vi ønsker et
su-system, hvor su og uddannelseslængde på videregående uddannelser følges ad. Det mener jeg
og det mener regeringen er både fornuftigt og rimeligt.
   Det danske su-system er generøst. Det giver unge en god økonomisk støtte til at gennemføre
en uddannelse og blive en del af arbejdsstyrken, og det skal vi selvfølgelig fastholde. Med de su-
forslag, som regeringen har lagt frem i regeringsgrundlaget, vil studerende fortsat have su-
stipendium til en videregående uddannelse i fuld længde, og rigtig mange studerende vil fortsat
have su-stipendium til hele deres uddannelse, også selv om de skifter studie undervejs. F.eks. vil
en studerende, der efter et halvt års studie på en universitetsbachelor skifter til pædagog- eller
læreruddannelsen, fortsat have su til hele uddannelsesforløbet.
   Så vil der selvfølgelig være nogle studieskiftere, som ikke længere vil kunne få stipendium til
deres fulde uddannelsesforløb. De vil til gengæld have gode lånemuligheder, ligesom det er
tilfældet for de studerende, som i dag bruger alle deres su-klip. Det har vi også lagt sporene til i
regeringsgrundlaget. Med udvidede lånemuligheder som foreslået vil langt de fleste studerende
have mulighed for økonomisk understøttelse i samme periode som i dag i form af stipendium
eller lån, og det gælder også for studieskiftere.
                                                                                                                 Kl. 14:32

Formanden (Søren Gade):
Spørgeren.
                                                                                                                 Kl. 14:32

Katrine Robsøe (RV):
Jeg synes, det er ærgerligt, at vi har en regering, der siger, at fordi vi har et godt system i dag –
for det er et generøst su-system, vi har – så er det helt okay, at vi lige gør det lidt dårligere, som
om det så ikke vil have nogen konsekvenser, hvis man rent faktisk forringer vores su-system.
   Vi ved, at nogle af dem, der vil blive ramt allermest af det her, vil være alle de unge
mennesker, der vil skifte vej i uddannelsessystemet; som finder ud af, at det, de valgte første
gang, altså viste sig ikke at være det helt rigtige for dem. Jeg er med på, at så kan man sige: Men
der er nogle, der vil skifte, som ikke bliver ramt af det. Men der er også rigtig mange unge, der vil
blive ramt af det; unge, der bare ikke længere kan få lov til at starte på et studie med visheden
om, at hvis det viser sig ikke at være det rigtige, så er der stadig væk et su-system, der tager hånd
om dem og sørger for, at de også har ordentlige forudsætninger for at komme igennem det studie,
som de fandt ud af egentlig var det rigtige, det, der gav dem motivation, og det, der var det rigtige
der.Jeg vil egentlig gerne høre, hvilke overvejelser ministeren gør sig, i forhold til hvordan det her

vil sætte sig i nervøsitet hos alle de unge, som vi gerne vil have til at vælge en uddannelse.
Normalt siger vi til de unge, at det er vigtigt at komme i gang, komme ind og se, om det er det
rigtige, og skulle det vise sig at være forkert, kan man heldigvis vælge om. Jeg vil gerne høre, om
ministeren mener, at det er i orden, at alle de unge nu vil have en højere risiko for at skulle optage
yderligere gæld, mens de er studerende, udelukkende fordi de kom til lige at vælge forkert
uddannelse i første omgang.
                                                                                                                 Kl. 14:34

Tredje næstformand (Karsten Hønge):
Ministeren.
                                                                                                                 Kl. 14:34

Uddannelses- og forskningsministeren (Christina Egelund):Ja, selvfølgelig mener jeg, det er i orden, for ellers ville vi ikke lægge det frem. Det ville immer
væk være rimelig bizart.
   Jeg mener også, det er forkert. Jeg synes sådan set, jeg sagde i min første besvarelse, at jeg
vedstår mig, at der vil være nogle – afhængigt af hvilken retning man vælger, og hvor langt man
er nået på den første uddannelse, man vælger – der vil blive ramt af det her. Det har jeg ikke
noget problem med at stå i. For det er jo sådan, det er. Jeg mener bare, det er forkert, når
spørgeren siger, at alle unge vil blive ramt af det, og at studieskift vil blive meget, meget sværere
og sådan noget. For langt, langt de fleste vil det ikke udgøre noget problem.
                                                                                                                Kl. 14:34

Tredje næstformand (Karsten Hønge):
Spørgeren.
                                                                                                                Kl. 14:34

Katrine Robsøe (RV):
Jeg er i det mindste glad for, at ministeren anerkender, at det her kommer til at ramme unge
mennesker, der vil komme til at stå dårligere økonomisk, når man gennemfører den her su-
reform, som regeringen har lagt op til at man vil lave.
   Jeg har også været lidt tilbage og kigge på de undersøgelser, der har været, af frafald på vores
uddannelser. Den seneste undersøgelse, som jeg kunne finde fra ministeriet, var desværre tilbage
fra 2018. Jeg vil egentlig godt høre: Er de begrundelser, unge mennesker har for at skifte studie,
nemlig det faglige niveau, ensomhed eller muligheden for job bagefter, ikke i orden?
                                                                                                                Kl. 14:35

Tredje næstformand (Karsten Hønge):
Ministeren svarer.
                                                                                                                Kl. 14:35

Uddannelses- og forskningsministeren (Christina Egelund):
Jo, de er da hundrede procent i orden, og det er jo bl.a. på baggrund af det, at vi også har lavet en
universitetsreform, som svarer på nogle af de bekymringer, som studerende har rejst, og som bl.a.
peger på, at man føler sig meget ensom under studietiden, at man har for få timer, at der er for lidt
vejledning, at der er for lidt nærhed til ens underviser. Det er faktisk noget af det, vi forsøger at
rette op på med universitetsreformen. Derfor hænger politik jo sammen. De unge bliver jo
påvirket af universitetsreformen, som de bliver påvirket af su-reformen.
   Vi er en regering, som har sat os for at reformere det her land, og det gør vi jo til samfundets
bedste, og jeg som uddannelsesminister selvfølgelig for uddannelsesniveauets bedste og for de
studerendes bedste.
                                                                                                                Kl. 14:35

Tredje næstformand (Karsten Hønge):
Tak. Spørgeren.
                                                                                                                Kl. 14:35

Katrine Robsøe (RV):
Okay. Jeg skal bare lige høre: Mener ministeren helt oprigtigt, at den reform på su-området, som
regeringen har lagt frem, vil være til de studerendes bedste, som ministeren lige stod og sagde at
man stod vagt om?
                                                                                                                Kl. 14:36

Tredje næstformand (Karsten Hønge):
Ministeren.
                                                                                                                Kl. 14:36

Uddannelses- og forskningsministeren (Christina Egelund):
Spørgeren taler om den reform, som regeringen har lagt frem. Nu har regeringen jo ikke lagt
noget frem endnu. Der står i regeringsgrundlaget, hvad vi har tænkt os at gøre.
   Jeg sagde, at den politik, vi samlet set fører, også på uddannelsesområdet, skal være til
samfundets bedste og for mig at se selvfølgelig også til de studerendes og de unges bedste. Der er
jo mange måder at fremme et godt studieliv på i Danmark. Jeg har et stift blik rettet mod bl.a. den
gruppe, som er modtagere af handicaptillæg, eller enlige forsørgere, som har god grund til atkunne have det svært igennem uddannelsessystemet. Men jeg mener ikke, at vi skal mane et
skræmmebillede frem, hver gang vi vil forandre noget.
                                                                                                              Kl. 14:36

Tredje næstformand (Karsten Hønge):
Tak. Det afslutter spørgsmålet. Tak til fru Katrine Robsøe, Radikale Venstre.
   Næste spørgsmål er også til uddannelses- og forskningsministeren, stillet af fru Lotte Rod,
Radikale Venstre.
                                                                                                              Kl. 14:37

Spm. nr. S 298
14) Til uddannelses- og forskningsministeren af:
Lotte Rod (RV):
Hvad er ministerens holdning til, at regeringen ikke har gjort noget for at uddanne flere
pædagoger eller lave en ny pædagoguddannelse, siden undersøgelsen udarbejdet af Danmarks
Evalueringsinstitut og Det Nationale Forsknings- og Analyseinstitut for Velfærd viste, at kun en
ud af ti vuggestuer har god kvalitet?


Skriftlig begrundelse

Der henvises til rapporten Kvalitet i dagtilbud fra 2023 udarbejdet af Danmarks
Evalueringsinstitut (EVA) og Det Nationale Forsknings- og Analyseinstitut for Velfærd (VIVE).

Tredje næstformand (Karsten Hønge):
Værsgo til oplæsning af spørgsmålet.
                                                                                                              Kl. 14:37

Lotte Rod (RV):
Tak. Hvad er ministerens holdning til, at regeringen ikke har gjort noget for at uddanne flere
pædagoger eller lave en ny pædagoguddannelse, siden undersøgelsen udarbejdet af Danmarks
Evalueringsinstitut og Det Nationale Forsknings- og Analyseinstitut for Velfærd viste, at kun en
ud af ti vuggestuer har god kvalitet?
                                                                                                              Kl. 14:37

Tredje næstformand (Karsten Hønge):
Ministeren.
                                                                                                              Kl. 14:37

Uddannelses- og forskningsministeren (Christina Egelund):
Tak for spørgsmålet om et vigtigt emne. Jeg bliver så nødt til at anfægte præmissen, for det er jo
ikke rigtigt, når der bliver sagt, at regeringen ikke har gjort noget. Altså, vi har f.eks. tilvejebragt
finansiering til en helt ny pædagoguddannelse. Det er immer væk et vigtigt sted at starte, altså at
man har penge at gøre med, hvis man vil hæve kvaliteten. Så har vi sammen med partierne bag
aftalen om »Reform af universitetsuddannelserne i Danmark« fra 2025 prioriteret 200 mio. kr.
stigende til 300 mio. kr. årligt i 2030 til professionsbacheloruddannelserne på velfærdsområdet,
herunder til en ny pædagoguddannelse.
   Et klassisk kvalitetsløft af pædagoguddannelsen kan ikke stå alene. Hvis vi skal lykkes med
ambitionen om at løse både rekrutteringsudfordringer og udfordringer med kvalitet i den
pædagogiske praksis, er der behov for at se mere grundlæggende på det. Har vi f.eks. de rette
uddannelsestilbud til både de fagligt stærke studerende og til dem med svagere
studieforudsætninger? Og hvordan får vi endnu flere til at synes, at den videregående
pædagogiske uddannelse er attraktiv?
   Den slags grundovervejelser tager lidt længere tid end et klassisk kvalitetsløft af
pædagoguddannelsen som sådan. Det kan bl.a. handle om at se på nye uddannelsesmodeller, hvor
man f.eks. som studerende kan uddanne sig eller videreuddanne sig, mens man er i job, og i det
hele taget skabe nye veje for både fagligt stærke studerende og studerende med svagere
studieforudsætninger.
                                                                                                              Kl. 14:38

Tredje næstformand (Karsten Hønge):Spørgeren.
                                                                                                           Kl. 14:38

Lotte Rod (RV):
Vil regeringen sætte krav om pædagogandel i minimumsnormeringerne?
                                                                                                           Kl. 14:38

Tredje næstformand (Karsten Hønge):
Ministeren.
                                                                                                           Kl. 14:39

Uddannelses- og forskningsministeren (Christina Egelund):
Undskyld, jeg hørte ikke spørgsmålet.
                                                                                                           Kl. 14:39

Tredje næstformand (Karsten Hønge):
Om igen.
                                                                                                           Kl. 14:39

Lotte Rod (RV):
Vil regeringen sætte krav om pædagogandel i minimumsnormeringerne?
                                                                                                           Kl. 14:39

Tredje næstformand (Karsten Hønge):
Ministeren.
                                                                                                           Kl. 14:39

Uddannelses- og forskningsministeren (Christina Egelund):
Det mener jeg ligger uden for rammen af den her spørgetid.
                                                                                                           Kl. 14:39

Tredje næstformand (Karsten Hønge):
Spørgeren.
                                                                                                           Kl. 14:39

Lotte Rod (RV):
Vil regeringen lave en uddannelsesstilling i alle vuggestuer, sådan at man hele tiden er i gang med
at uddanne en medhjælper til en pædagog?
                                                                                                           Kl. 14:39

Tredje næstformand (Karsten Hønge):
Ministeren.
                                                                                                           Kl. 14:39

Uddannelses- og forskningsministeren (Christina Egelund):
Det mener jeg også ligger uden for rammen af den her spørgetid.
                                                                                                           Kl. 14:39

Tredje næstformand (Karsten Hønge):
Spørgeren.
                                                                                                           Kl. 14:39

Lotte Rod (RV):
Hvad har ministeren gjort for pædagoguddannelsen, så pædagoger har viden om børns udvikling?
                                                                                                           Kl. 14:39

Tredje næstformand (Karsten Hønge):
Ministeren.
                                                                                                           Kl. 14:39

Uddannelses- og forskningsministeren (Christina Egelund):
Vi har jo bl.a. gjort det, at vi har truffet en politisk beslutning i en meget bred forligskreds, hvor
spørgerens parti desværre ikke var med, om, at der skal laves en ny pædagoguddannelse, at vi vilreformere hele området for professionsbacheloruddannelser, og så har vi også tilvejebragt
finansiering for faktisk at kunne føre det ud i den virkelige verden.
                                                                                                             Kl. 14:39

Tredje næstformand (Karsten Hønge):
Det afslutter spørgsmålet. Tak til uddannelses- og forskningsministeren, og tak til fru Lotte Rod,
Radikale Venstre.
   Hermed er spørgetiden afsluttet



Det næste punkt på dagsordenen er:
2) 1. behandling af beslutningsforslag nr. B 33:
Forslag til folketingsbeslutning om, at Danmark udtræder af Europarådets konvention af 6.
november 1997 om statsborgerret (statsborgerretskonventionen).
Af Mikkel Bjørn (DF) m.fl.
(Fremsættelse 07.11.2023).
                                                                                                             Kl. 14:40
Tredje næstformand (Karsten Hønge):
Da ordføreren for forslagsstillerne, hr. Mikkel Bjørn, ikke er tilstede, udgår punktet af
dagsordenen.



Det sidste punkt på dagsordenen er:
3) 1. behandling af beslutningsforslag nr. B 35:
Forslag til folketingsbeslutning om at ophæve alle regler begrundet i særhensyn til islam.
Af Pia Kjærsgaard (DF) m.fl.
(Fremsættelse 07.11.2023).
                                                                                                             Kl. 14:40

Tredje næstformand (Karsten Hønge):
Jeg konstaterer, at ordføreren for forslagsstillerne ikke er her, så punktet udgår af dagsordenen.




                                                                                                             Kl. 14:41

Meddelelser fra formanden

Tredje næstformand (Karsten Hønge):
Der er ikke mere at foretage i dette møde.

Folketingets næste møde afholdes i morgen, torsdag den 7. december 2023, kl. 10.00.
   Jeg henviser til den dagsorden, der vil fremgå af Folketingets hjemmeside.
Mødet er hævet. (Kl. 14:41).